༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W28973
ImageGroup:
11KG12364
LCCN:
2005312910
ISBN:
7105066377
Title:
བོད་མིའི་ཚེ་སྲོག་གླེང་བའི་ལྷག་བསམ།
bod mi'i tshe srog gleng ba'i lhag bsam/
Author:
མུན་འཇོམས་སྒྲོན་མེ
mun 'joms sgron me
printed from computerized input
Descriptor:
Original Publication:
mun 'joms sgron me'i dpe tshogs/;glegs bam 3.
Place:
pe cin/
Publisher:
mi rigs dpe skrun khang/
Date:
2004
Volume:
1
1
Total Volumes:
TBRC Pages:
12
n/a
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 150 West 17th St, New York City, NY
10011, US. Comments: 5/2012



བླ་མ་



མུན་འཇོམས་སྨོན་མེའི་དཔེ་ཚོང་ལ་
བོད་མིའི་ཚེ་སྲོག་གླེང་བའི་ལྷག་བསམ།
གླེགས་་བར་་སུམ་་ང་།།
ཚ་མུན་འཇོམས་སྒྲོན་མེས་བརྩམས་
མི་རིགས་དཔེ་སྐྲུན་ཁང་



1
རྒྱལ་ཁམས་ཡོངས་ལ་ཤིས་པའི་སྨོན་འདུན།
དེ་ཡང་ཕྱོགས་སོ་སོའི་ལྔ་རིག་ཆོས་ཚུལ་འཇིགས་བྲལ་གདོང་ལྔའི་ཁྲི་
འཕང་མཐོན་པོར་གསང་གསུམ་གསེར་གྱི་འཁོར་ལོས་དབང་བསྒྱུར་གྲུབ་པ་
རྒྱས་པའི་དཔལ་དུ་ལྷམ་པ་དཔྱོད་ལྡན་མཁས་པའི་དབང་བོ། མགོན་དགེ་
བའི་བཤེས་གཉེན། བླ་མ་མཆོག་སྤྲུལ་ན་རིམ། འབྱུང་འདས་ད་ལྟའི་དངོས་
པོའི་གནས་ཚུལ་དང་བྱུང་རིམ་ ཤེས་བྱའི་ཀློང་ལ་འབྱམས་ཤིང་། གཟུར་
གནས་འབེལ་གཏམ་གསེར་ཞུན་ཁུ་བར་བྲིན་པའི་བསམ་བློ་བ། སྡེ་སྣོད་
གསུམ་དང་རྒྱུད་སྡེ་རྣམ་བཞིའི་འཆད་ཉན། ལམ་བསླབ་གསུམ་རིམ་གཉིས་ཀྱི་
ཉམས་ལེན་ལས་མི་འདའ་བའི་རིག་གྲོལ་འཕགས་པའི་དགེ་འདུན་འདུས་སྤྱི་ཆེ་
ཆུང་རྣམས།
སྙུག་འཛིན་རྩོམ་པ་པོ་དང་ཞིབ་འཇུག་པ། སློབ་གསོའི་གར་སྟེགས་སུ
ཤེས་བརྩོན་ཟུང་འཇུག་གི་སྟངས་སྟབས་རྒྱུན་འཁྱོངས་བྱེད་བཞིན་ཡོད་པའི་
དགེ་སློབ་སྣང་ངོ་ཅོག
མདོར་ན་གཞི་བྱེས་གང་ན་འཚོ་ཞིང་གཞེས་པའི་ཤ་རུས་ཁྲག་རྒྱུད་
གཅིག་པའི་ཆོལ་གསུམ་བོད་མི་སྤུན་ཟླ་མཐོ་དམན་བར་མ་སྟེ། མགོ་སྐེ་ལུས་
གསུམ་གྱི་རྣམ་པ་མཐའ་དག་ལ།
ཕྲན་གྱིས་ སྙིང་ཉེ་བའི་ལྷག་བསམ་ གྱིས་ ཐོག་མར་སྙན་ཞུ་མདོ་ཙམ་
འབུལ་བར་བྱ་བ་ནི། བདག་གིས་འདས་པའི་མི་ལོ་བཅུ་ཕྲག་ལྷག་ལ་ཆོས་དང་



2
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
སྤྱི་ཚོགས་གཉིས་ཆར་ལས་བརྩམས་པའི་སྙན་ངག་དང་རིག་གཞུང་དཔྱད་རྩོམ་
སོགས་ཅུང་ཟད་མི་ཉུང་བ་ཞིག་བྲིས། འོན་ཀྱང་
། དེ་དག་ལས་འགའ་ཞིག་
དཔེ་དེབ་ཏུ་བྱས་ ཤིང་དུས་དེབ་ཚགས་པར་སོགས་སུ་བཀོད་ཡོད་པ་ལས།
མང་ཙམ་ཞིག་པར་བསྐྲུན་བྱེད་རྒྱུར་ལུས་ཡོད་པས། ཕྱོགས་ངེས་མེད་ཀྱི་
མཁས་པ་དང་། བླ་མ། དགེ་བཤེས། སློབ་གྲྭ་ཆེ་ཁག་གི་སློབ་དཔོན་ཆེན་མོ།
སློབ་གྲྭ་ཆེན་མོའི་སློབ་མ་དང་ཞིབ་འཇུག་པ། གྲོགས་རིགས་པ་སྨྲ་བ་སོགས་
ཀྱིས། པར་དུ་སྐྲུན་པ་ལ་དགའ་བསུའི་འཕྲིན་ཡིག་དང་ཁ་པར། དངོས་སུ་
ལྷན་འཛོམས་གོ་སྐབས་ཀྱི་རྟིང་སྐུལ་བགྲོ་གླེང་མང་དུ་ཕེབས་པའི་ཕྱིར།
ཆོས་དང་རིག་གནས་ལ་ལྷག་བསམ་ཆེ་བའི་ངེས་དོན་བླ་མའི་སྤྲུལ་སྐུ་
དང༌། དགེ་བཤེས། སློབ་དཔོན་ཆེན་པོ་སོགས་ཆོས་རིག་སློབ་གསོར་དགའ་
མགུའི་སྤྲོ་སྣང་ཆེ་ཞིང་། གསེར་དངུལ་གྱི་ཕུང་བོར་རྟོགས་པ་འགའ་ཞིག་གིས།
པར་ སྐྲུན་ སྦྱིན་ པའི་ ཕྱག་ ཟུང་བརྐྱངས་ པའི་ རྣམ་ དཀར་ དགེ་བའི་ འཕྲུལ་
འདེགས་ལ་ བརྟེན་ནས། ད་ལམ་ བདག་ བྲིས་རྩོམ་ ཡིག་ འགའ་ ཤས་ ཤིག
གངས་རྒྱན་སྒྲོན་མེའི་དཔེ་ཚོགས་ཞེས་པའི་གླེགས་བམ་བཞིར་བསྡུས་ནས་
ཡོངས་སུ་འདུ་བར་བྱས་སོ།།
དེ་དག་ལས། གླེགས་བམ་དང་པོའི་རྩོམ་ཡིག་ཕལ་མོ་ཆེ་ནི། འགྲོ་
མིའི་སློབ་གསོ་དང་བདེ་སྐྱིད། ཆོས་སྲིད་གཉིས་ཆར་སྨན་པའི་མཛད་རྗེས་ཀྱི་
སྣང་བརྙན་མངོན་པར་མཐོ་བའི་བླ་མ་དང་མཁས་པ། དགེ་བའི་བཤེས་
གཉེན། སློབ་གསོའི་སྲོག་ཤིང་ཆེན་མོ་སོགས་དམ་པ་དག་གི ཡ་རབས་ཀྱི་
མིག་དཔེ་དང་ཀུན་ཕན་གྱི་གཟི་འོད་བཟླུམས་ཡོད་པས། གཞན་ཕན་གཟི་
འོད་འཕྲོ་བའི་ཞབས་རྗེས། ཞེས་པ་དང་།



༄༅།།རྒྱལ་ཁམས་ཡོངས་ལ་ཤིས་པའི་སྨོན་འདུན།
3
གླེགས་བམ་གཉིས་པར། ཆོས་དང་ སྤྱི་ཚོགས་རིས་ མེད་ཀྱི་དཔྱད་
བརྗོད་དང་། བཀོད་པ་སྣོད་བཅུད་ཀྱི་འཇིག་རྟེན་གཉིས་ལས་བརྩམས་པའི་
སྤང་བླང་འཇུག་ལྡོག་གི་རྣམ་བཞག་སོགས་དགག་སྒྲུབ་བསླབ་བྱའི་རྩོམ་ཡིག་སྣ་
ཚོགས་ཕྱོགས་གཅིག་ཏུ་བསྡུས་པར། རྒྱལ་ཁམས་གླུ་རུ་བྱས་པའི་རོལ་མོ།
ཞེས་པ་དང་།
གླེགས་བམ་གསུམ་པར། བོད་མི་རིགས་འདི་ཉིད་ཡུན་དུ་གནས་ཤིང་
རིང་དུ་བརྟན་བྱེད་ཀྱི་སྲོག་ཤིང་གཅིག་པུ། འཕེལ་རྒྱས་དང་སྔོན་ཐོན་གྱི་རྩ་
ལག ཕ་སྐད་ཕ་ཡིག ཆོས་དང་རིག་གནས་སོགས་བོད་མིའི་ཚེ་སྲོག་ལྟ་བུའི་
གཅེས་ནོར་གྱི་འགངས་ལས་བྱས་པའི་དཔྱད་བརྗོད་རྣམ་མང་ ལྷན་ ཅིག་ ཏུ་
བསྡུས་པར། བོད་མིའི་ཚེ་སྲོག་གླེང་བའི་ལྷག་བསམ། ཞེས་པ་དང་།
གླེགས་བམ་བཞི་བ། ཚད་ཐུབ་བློ་དཀར། དྲང་བདེན་ཡིད་གཞུངས་།
ངང་འཇམ་ཡ་རབས་ཀྱི་མི་གཤིས་བཟང་པོ་བསྐྲུན་པའི་གསོས་སྨན་ཁོ་ནར་འགྲོ་
ཞིང་། མཐུན་སྒྲིལ་ཞི་བདེའི་འབྱུང་ཁུངས། ནང་བསྟན་རིག་པའི་སྐོར་དང་།
ཡ་རབས་མིག་དཔེར་མཐོ་བའི་དམ་པའི་མཛད་རྣམ། མཁས་པའི་ཕྱག་རྗེས།
རིག་གྲོལ་འཕགས་པའི་འདུས་སྡེའི་ཉམས་བཞེས་བསླབ་མོལ་གྱི་སྐོར། གཞན་
པའི་ལོ་རྒྱུས་སོགས་བརྗོད་བྱའི་སྲོག་ཏུ་ཉར་བའི་བརྩམས་ཆོས་རྣམས་ཡིན།
དེ་དག་ལ། དྲང་བདེན་ཞི་བདེ་འབོད་པའི་ལེགས་སྐྱེས། ཞེས་པ་བཅས་
གླེགས་བམ་བཞི། རྒན་དར་གཞོན་གསུམ་གྱིས་གྲུབ་པའི་ཀློག་མཁན་རྣམས་ཀྱི་
གཟིགས་མོར་ཡོངས་སུ་གྲུབ་པ་ལགས་ན།
སླད་མར་སྙིང་དང་རྐང་གི་ཁོང་ནས་ཞུ་བར་བྱ་བ་ནི། ད་ལམ་གྱི་ཆར་
མུན་འཇོམས་སྒྲོན་མེའི་དཔེ་ཚོགས་སུ་བཟླུམས་པའི་བརྩམས་ཆོས་འདི་དག་གི་



4
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ཚིག་དོན་གང་ཐད་ནས་དབུལ་བར་བྱ་བའི་ལེགས་སྐྱེས་གྱ་ནོམ་པ་ཞིག་དང་།
དཔྱོད་ལྡན་མགུ་བའི་མཆོད་སྤྲིན་གྱི་ཡང་རྩེར་ཕྱིན་པ་ཞིག་ཡེ་ནས་མ་ཡིན་མོད།
འོན་ཀྱང་། ཕ་མེས་ཤེས་རིག་གི་རྒྱ་མཚོ་དང་གསེར་དངུལ་གྱི་ཕོར་བའི་ནང་དུ་
འོ་མའི་ཐིགས་པ་ཅུང་ཟད་ཙམ་ལྡུག་ཐུབ་བྱུང་བ་འདི། རང་ལ་ཆོས་རིག་ནུ་ཞོ་
བསྣུན་པའི་མགོན་དགེ་བའི་བཤེས་གཉེན་རྣམས་དང་། གྲོགས་རིགས་པ་སྨྲ་
བ། བྱང་རྒྱུད་བཀྲ་ཤིས་ཆོས་སྡིངས་ཀྱི་གྲྭ་ཚང་དཔོན་སློབ་རྣམས་ཀྱི་གཞལ་
བར་དཀའ་བའི་སྐུ་དྲིན་དུ་བསམ་ཞིང་། བསམ་པ་ཡར་སེམས་དང་སྐུད་པ་
ཡར་འཁེལ་ཞེས་པའི་ཁ་དཔེ་ལྟར། མེ་ཏོག་ཆུང་རུང་ལྷ་རྫས་དང་གུར་ཀུམ་
ཉུང་རུང་བུམ་རྫས་ཀྱི་ཚུལ་དུ། གཞི་བྱེས་ཀུན་གྱི་མགོན་བླ་མ་དགེ་བའི་བཤེས་
གཉེན་རྣམས་ཀྱི་ཞབས་པད་བརྟན་ཅིང་མཛད་འཕྲིན་རྒྱས་ཕྱིར་དང་། རོང་
འབྲོག་བར་གསུམ་གང་ན་ཕྱི་ནང་རིག་པའི་རྒྱ་མཚོར་ཤེས་བརྩོན་ཆུ་བོའི་རྒྱུན་
དང་འབྲལ་བ་མེད་པར་འཚོ་ཞིང་གཞེས་པའི་དགེ་སློབ་སེར་སྐྱ་ཕོ་མོ་རྣམས་
དང་། བོད་བྱིངས་ཕུ་ནུ་ཡོངས་ཀྱི་བསམ་དོན་ཡིད་བཞིན་འགྲུབ་པའི་རྟེན་
འབྲེལ་དང་། རྒྱལ་ཁམས་ཡོངས་ལ་ཤིས་པའི་སྨོན་འདུན་དུ།
དྲི་མེད་ལྷག་བསམ་དུང་གི་ལྷ་དར་གྱི་གཤོག་ཟུང་དཀར་པོ་སྲིད་དུ་
བརྐྱངས་ཏེ་དད་འདུད་བླ་ན་མེད་པའི་ཉམས་དང་བཅས། བྱང་རྒྱུད་དྷཱི ཚ་
རིག་གྲོལ་བཀྲ་ཤིས་ཆོས་སྡིངས་ནས་མི་ཕྱེད་དུང་སེམས་ཟབ་མོའི་སྙིང་ཁོང་ནས་
གུས་པས་ཕུལ་པ་ལགས་ན། གཞི་བྱེས་ཕུ་ནུ་རྣམས་ཀྱི་མཉེས་བྱེད་མཆོད་པའི་
སྤྲིན་དུ་འབྱོར་ཞིང་། རེ་འདུན་སེམས་ཀྱི་རི་མོ་ཡིད་བཞིན་འགྲུབ་པའི་འགག་
མེད་རྟེན་འབྱུང་རྒྱུ་ཡི་ཚོགས་པ་ཉིད་དུ་གྱུར་ཅིག་གུའོ།།
ཞེས་དྷཱི ཚ་མུན་འཇོམས་སྒྲོན་མེ་ནས་སྤྱི་ལོ ༢༠༠༩ལོའི་ཟླ༢ ཚེས༡༡ལ་
གུས་པས་ཕུལ་པ་ལགས།



5
རྩོམ་མཁན་གྱི་ལོ་རྒྱུས།
བདག་ལ་རང་གི་གནས་ཚུལ་བྲི་བའི་སྨྱུག་རྩལ་གཞན་ལ་སྟེར་འདོད་
པའི་འདུན་པ་གཏན་ནས་མེད། རྒྱུ་མཚན་ནི། རང་ཉིད་ཀྱི་བྱུང་བ་རང་ལ་
གསལ་བའི་ཁར། སླད་མེད་དངོས་ཡོད་ཀྱི་གནས་ཚུལ་དྲང་བདེན་གསོང་བོར་
བརྗོད་འདོད་པས་ཡིན།
དེའི་ཕྱིར་མཁས་པ་དང་གྲོགས་ཤེས་ཡོན་ཅན་སློབ་མ་རྣམ་དཔྱོད་ཀྱི་
དཔལ་དང་ལྡན་པ་དག་ལ་བྲིར་མི་འཇུག་པར། གནས་ཚུལ་མདོར་བསྡུས་
ཙམ་ཞིག སྙིང་ཉེ་བའི་ཀློག་མཁན་རྣམས་ལ་མཚམས་སྦྱོར་གྱི་ཚུལ་དུ་ཞུ་བའི་
དབང་དུ་བཏང་ན། བདག་ལ་ནི། རྟོགས་པ་ལྷ་དང་མཉམ་པའི་བྱུང་བ
དང་། སྤྱོད་པ་མི་ལས་བརྒལ་བའི་མཐོ་སྙེག་མེད་ཅིང་། ཐོས་བསམ་ལ་མ་
བརྟེན་པའི་མཁས་པ་དང་། སྒོམ་སྒྲུབ་ལས་མ་ཐོན་པའི་གྲུབ་པ་ལྟ་བུ། ལྟ་
སྤྱོད་ཐོ་ཅོ་ཆེ་བ། ས་ལམ་མས་རིམ་ནས་བྱེད་ཅིང་། རྒྱུ་འབྲས་གོ་ལོག་ཏུ་སྒྲུབ་
པ་ལྟ་བུའི་སྤྱོད་ཚུལ་དེ་བས་ཀྱང་མེད་ལ་བརྗོད་འདོད་པའང་མིན་ནོ།། རྗེ་བློ་
བཟང་རྒྱལ་བའི་བསྟན་པ་སྟེ། ཕྱི་རུ་ཉན་ཐོས་སྤྱོད་པས་ཞི་ཞིང་དུལ།། ནང་
དུ་རིམ་གཉིས་རྣལ་འབྱོར་མདངས་དང་ལྡན།། མདོ་སྔགས་ལམ་བཟང་འགལ་
མེད་གྲོགས་སུ་འཁྱེར།། བློ་བཟང་རྒྱལ་བའི་བསྟན་པ། ཞེས་གསུངས་པའི་
བསྟན་དོན་ཚུལ་བཞིན་སེམས་ལ་འདྲིས་པར་བྱེད་ཅིང་། ཐོས་བསམ་སློབ་
གཉེར་དུ་བརྩོན་མཁན་གྲྭ་རྐྱང་དཀྱུས་མ་དང་སྐྱེ་པོ་རང་ག་བ་ཞིག་ཡིན་ནོ།།



6
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
སྐྱེས་ཡུལ། མདོ་སྨད་རེབ་གོང་གསེར་མོ་ལྗོངས་ལས། རྒྱལ་བོ་གླིང་
ཚང་དུད་ཁྱིམ་སྟོང་རུ་ཞེས་ཡོངས་སུ་གྲགས་པའི་ཡ་གྱལ། ཕྱུགས་སྐྱོང་གི་ཆེད་
ལས་ཁོ་ནར་བརྩོན་པ་རྒྱལ་བོ་ཀླུ་ཆུ་ཞེས་པའི་འབྲོག་ཁུལ་ཞིག་ཏུ། ཕ་འཕགས་
པ་སྐྱབས་དང་མ་བོ་མོ་ཅོག་གཉིས་ཀྱི་བུར། སྤྱི་ལོ༡༩༦༣ལོའི་ཟླ་བརྒྱད་པའི་
ཚེས༡༥ལ་སྐྱེས། དུས་ཐོག་དེར། ཡུལ་ཕྱོགས་རིས་མེད་ཀྱིས་དད་པའི་ཐལ་
མོ་བསྣོལ་ཡུལ། སྒང་མཚམས་པ་ཞེས་གྲུབ་བརྙེས་དམ་པའི་སྐྱེས་བུ་ཞིག་
བཞུགས་པ་དེས། ཚེ་རབས་སྔོན་མར་སྔོན་སྦྱངས་བག་ཆགས་ཆེ་བ་ཞིག་ཏུ་
གསུངས་ཤིང་ཚེ་སྲུང་བྱིན་རྟེན་དུ་ལྕགས་ཀྱི་ཟྭ་ཞིག་གནང་། མ་དང་གཞན་གྱི་
ཁ་ནས་ང་རང་བཙས་དུས་སོགས་ལ་དམ་པའི་རྟགས་མཚན་མང་དུ་བྱུང་བར་
ཐོས་ཀྱང་རང་ལ་དེ་འདྲའི་ཡིད་རྟོན་མེད།
རང་ཉིད་ཆུང་དུས་ནས་སློབ་སྦྱོང་ལ་ཧ་ཅང་དགའ། སློབ་ཆུང་གི་
སྐབས་དང་ཕྱུགས་རྫིར་བྱེད་པའི་ལོང་དང་གོ་སྐབས་ནམ་ཡོད་ལ་སློབ་དེབ་སྐྱེ་
ལ་སྲུང་འཁོར་བཞིན་དུ་བགྱིས།
རང་ལོ་བཅོ་བརྒྱད་སྟེང་ནས་འཇིག་རྟེན་ལ་ཡིད་འབྱུང་པའི་སྐྱོ་སྣང་
བཅོས་མ་མ་ཡིན་པ་ཞིག་ལགས་ཀྱང་སྲིད། ངེས་འབྱུང་བཅོས་མ་ཞིག་ཡིན་
ཀྱང་འདྲ། འཇིག་རྟེན་བྱ་བའི་འདུ་འགོད་ལ་ཡིད་གཏིང་ནས་ཆད། རང་
ཡུལ་དུ་སྡོད་མི་བཟོད་ཅིང་གྲྭ་བ་བྱེད་འདོད་ཀྱི་བསམ་པ་བསྒྱུར་མི་བཏུབ་པ་
ཞིག་སྐྱེས། ཕ་མར་ཞུས་ཀྱང་འཇིག་རྟེན་མཐུན་འཇུག་གི་བྱ་བ་བརྩམས་ཟིན་
པས་གནང་བ་མ་ཐོབ་པར་རང་ཡུལ་དུ་མི་ལོ་ཉི་ཤུར་ལུས། དེ་དུས་ཕྱོགས་ཡར་
མར་ནས་གྲྭ་བ་དང་ཡོན་ཏན་ཅན་དག་མཐོང་ན། བདག་ལ་དེ་ལྟའི་སྐལ་བ་
མེད་པར་སྙམ་ནས་སེམས་ལ་སྡུག་བསྔལ་དང་སྐྱོ་བོ་བྱུང་།
업



༄༅ཙོམ་མཁན་གྱི་ལོ་རྒྱུས།།
7
འདིར་མདོར་བསྡུས་ཙམ་ཡིན་པས་དེ་ཙམ་ཞུ། རྗེས་ནས། རང་གི་
འདོད་ཐོག་ལ་རྟ་བོ་རྒྱུག་པའི་དཔེ་བཞིན། ཕ་མས་གནང་བ་ཐོབ།
རང་ལོ་ཉི་ཤུ་བ་སྤྱི་ལོ༡༩༨༢ལོའི་ཟླ༡ཚེས༡ ༡ལ་ཨ་མ་དང་མཉམ་དུ་
དབུས་གཙང་ས་སྐྱ་སོགས་སུ་ ཐོག་མའི་མཇལ་སྐོར་དུ་བསྐྱོད། ཇོ་བོ་ཡིད་
བཞིན་ནོར་བུ་དང་གྲྭ་ས་གསུམ། གཞན་བཀྲ་ཤིས་ལྷུན་པོ་སོགས་ལ་མཇལ་
གནང་ཞུས། སྡོམ་བརྩོན་དགེ་སློང་བཟང་པོ་ཞིག་དང་ཐོས་བསམ་མཐར་ཕྱིན་
འོང་རྒྱུར་སྨོན་ལམ་བཏབ།
ལོ་དེའི་ཟླ་བ་གཉིས་པའི་ཚེས་བཅུ་གཅིག་ལ་ཕྱིར་མདོ་ཁམས་དྷཱི ཚ་
དགེ་ལྡན་བཀྲ་ཤིས་ཆོས་སྡིངས་སུ་ཕྱིན། ཐོག་མར་དགེ་བའི་བཤེས་གཉེན་
ཆེན་པོ་ཨ་ཁུ་དགེ་ལེགས་རྒྱ་མཚོ་མཆོག་གི་གམ་དུ་བཅར།
བླ་མ་རིན་པོ་ཆེ་དོན་སླད་མཚན་ནས་སྨོས་ན་རྗེ་བཙུན་ཕུན་ཚོགས་དར་
རྒྱས་དཔལ་བཟང་པོར་མཇལ་ཏེ། ས་ག་ཟླ་བའི་ཚེས་བཅོ་ལྔར་བླ་མ་དེ་ལས་
རབ་བྱུང་དང་དགེ་ཚུལ་བསྒྲུབས། · སྦྱིན་པ་དར་རྒྱས་ཞེས་ཐ་སྙད་གནང་།
བཤད་སྒྲུབ་ཀྱི་ཆོས་སྡེ་དེ་གའི་ཆོས་སྒོར་ཞུགས་ཤིང་སློབ་གཉེར་གྱི་མགོ་བརྩམས།
༡༩༨༩ལོར་མཁན་པོ་དེ་ཉིད་ལས་བསྙེན་པར་རྫོགས། བླ་མ་འདི་བ་
ལས་ཐོག་མར་བསྡུས་གྲྭའི་གཞུང་ནས་བློ་རྟགས་ཀྱིས་མཚོན་པའི་མདོ་དང་སྡེ་
བདུན། ས་ལམ། གྲུབ་མཐའ། ཕར་ཕྱིན་མཐའ་དཔྱོད་ཀྱི་ཞིབ་ཁྲིད་དང་
སྐབས་སྐབས་སུ་ལམ་རིམ་ཆེན་མོ། ལམ་ཁྲིད་དགེ་ལེགས་འོད་སྣང་འགྱེད་
པའི་ཉིན་བྱེད། ལམ་ཁྲིད་འཇམ་དཔལ་ཞལ་ལུང་དང་བདེ་ལམ་སོགས་ཀྱི་
བཤད་ལུང་མང་དུ་ཐོབ། འཇིགས་བྱེད་དཔའ་བོ་གཅིག་པའི་དབང་དང་
བཅོམ་ལྡན་དབྱངས་ཅན་མའི་རྗེས་གནང་། འཇམ་སྡུད་བཟང་གསུམ་གྱི་ལུང་



8
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
སོགས་ཆོས་རྒྱུན་མང་དུ་མནོས།
པྲ་ཏིའི་སུམ་རྟགས་འགྲེལ་བ་སོགས་ཀྱི་སྟེང་ནས་བརྡ་སྤྲོད། དབྱངས་
ཅན་དགྱེས་གླུ་དང་བོད་མཁས་སྙན་འགྲེལ། དཔེར་བརྗོད་བདུད་རྩིའི་མཆོད་
ཡོན་གྱི་སྟེང་ནས་སྙན་ངག སྒྲ་ཀ་ལ་བའི་རྩ་བ་དང་། དབྱངས་ཅན་མའི་
ཁྲིད་རྒྱུན་ཆ་ཚང་ཐོབ། ཀུན་བཤད་ཀྱི་སྒྲའི་ཐ་སྙད་དུ་དབྱངས་ཅན་སྒེག་པའི་
རྡོ་རྗེ་ཞེས་བསྩལ།
རིག་གནས་སོགས་ཀྱི་དགེ་ རྒན་ཨ་ཁུ་དགེ་ལེགས་རྒྱ་མཚོ་ཚང་ལས།
ཡིག་གཟུགས་དབུ་ཅན་དང་དབུ་མེད་སྣ་ཚོགས་དང་། ལན་ཝར་གྱི་འབྲི་
ཚུགས། ཐིག་རྩ་དང་སུམ་རྟགས་དག་གསུམ། དབྱངས་ཅན་དགྱེས་གླུ་
སོགས་སྙན་ངག་གི་གཞུང་འགྲེལ་མང་པོའི་དཔེ་ཁྲིད་ལན་མང་ཐོབ། སྐབས་
ཤིག་ཏུ་རྩོམ་ཡིག་ཐུང་ངུ་ཞིག་བྲིས་ནས་ཞུ་དག་གནང་རྒྱུར་ཕུལ་པས་ཐུགས་
དགྱེས་པ་གནང་ཞིང་། གཟེངས་བསྟོད་ཀྱི་ཚིགས་སུ་བཅད་པ་འདི་ལྟར།
སྐྱེས་ཐོབ་ཤེས་རབ་རྣོན་པོ་མེ་བཞིན་འབར།།
མང་ཐོས་བརྩོན་པ་ཆུ་བོའི་རྒྱུན་ལྟར་བསྲིངས།།
རྣམ་མང་ཆོས་ཚུལ་སྐལ་བཟང་རིགས་ཀྱི་བུ།།
དཔྱོད་ལྡན་ལྔ་རིག་དཱ་ན་ཞེས་སུ་གང་།།
ཞེས་གནང་ངོ་།།
སྤྱི་ལོ༡༩༩༠ལོ་ནས་གཞུང་བརྒྱ་སྨྲ་བའི་དབང་ཕྱུག་ཡོངས་ཀྱི་དགེ་བའི་
བཤེས་གཉེན་ཆེན་པོ་རྗེ་བཙུན་ཡེ་ཤེས་རྒྱ་མཚོ་ཚང་ལ་ཆོས་འབྲེལ་གྱི་ཐོག་མ་
ཞུས། རྒྱལ་ཚབ་ཐར་ལམ་གསལ་བྱེད་སོགས་ཀྱི་སྟེང་ནས། རྣམ་འགྲེལ་དང་།
གསེར་ཕྲེང་སོགས་ཀྱི་སྟེང་ནས་ཕར་ཕྱིན། དྲང་ངེས་ལེགས་བཤད་སྙིང་བོ།
དབུ་མའི་མཐའ་དཔྱོད། མཆིམས་མཛོད་མངོན་པའི་རྒྱན། འདུལ་བ་མདོ་



༄༅ཀརྩོམ་མཁན་གྱི་ལོ་རྒྱུས།།
9
རྩའི་བཤད་ལུང་དང་འདུལ་བའི་བསླབ་བྱ་སོགས་གཞུང་ཆེན་མོ་དག་གི་སློབ་
ཁྲིད་ཀྱི་བདུད་རྩི་མང་དུ་མནོས།
ཐོས་བསམ་ལ་བརྩོན་པ་ རྒྱུན་ དུ་བསྟེན། ཁོང་ཐུགས་མཉེས་པའི་
གཟེངས་བསྟོད་མང་དུ་མཛད། སྐབས་ཤིག་དྲང་ངེས་ལེགས་བཤད་སྙིང་བོའི་
བགྲོ་གླེང་བྱས་པར་བསྔགས་བརྗོད་དང་ཚེ་ཐག་རིང་བའི་ཞལ་གཡང་ཚད་མེད་
མཛད་པས། སེམས་ལ་གནོན་དཀའི་སྤྲོ་བ་འཕེལ། གཞན་ཡང་། བཤད་
ལུང་། རྗེས་གནང། དབང་སོགས་ཆོས་རྒྱུན་མང་པོ་ཐོབ།
རྗེ་བཙུན་བློ་བཟང་བསྟན་དར་དཔལ་བཟང་པོ་ལས། གདམས་པའི་
ཆུ་བོ་གཉིས་ལྡན་གྱི་གཅོད་དབང་ཞི་གྲུབ་གཉིས་དང་། རྗེ་བཙུན་གྲགས་པ་རྒྱ་
མཚོ་ཚང་ལས་རྗེ་ཡབ་སྲས་ཀྱི་བཀའ་འབུམ་ལུང་རྒྱུན་སོགས་ཆོས་རྒྱུན་མང་དུ་
ཐོབ། རྗེ་དམུ་དགེ་བསམ་གཏན་རྒྱ་མཚོ་དང་། ལཱ་མོའི་ཡོངས་འཛིན་རྡོ་རྗེ་
འཆང་སོགས་ལས་ཀྱང་དུས་དབང་ཆེན་མོ་ཐེངས་གསུམ་སོགས་ཆོས་རྒྱུན་མན་
ངག་གི་གདམས་པ་མང་དུ་བླངས། .
སྔ་གཞུག་ཏུ་ལོང་ནམ་ཡོད་དང་བསྟུན་ནས། བླ་བྲང་དང་རོང་བོ་
དགོན་ཆེན་སོགས་ལ་སློབ་གཉེར་དུ་ཡང་ཡང་བསྐྱོད། རོང་བོ་དགོན་ཆེན་གྱི་
དགེ་བའི་བཤེས་གཉེན་ཆེན་པོ་ལྷ་སྡེ་ཨ་ཁུ་དགེ་འདུན་མཚན་ཅན་སོགས་ལས།
དྲང་ངེས་ལེགས་བཤད་སྙིང་བོའི་འཇུག་ངོགས། སྒྲ་རིག་ཕྱེ་མ་ལེབ་ཀྱི་གཤོག་
རླབས་སོགས་དང༌། བླ་བྲང་གི་དགེ་བའི་བཤེས་གཉེན་ཆེན་པོ་རྗེ་བཙུན་
འཇམ་དབྱངས་རྒྱ་མཚོ་ལས། བསྡུས་གྲྭ་བློ་རྟགས་མཐའ་དཔྱོད། དོན་
བདུན་ཅུ། ས་ལམ་གྲུབ་མཐའ། ཕར་ཕྱིན་མཐའ་དཔྱོད། ལམ་རིམ་ཆེན་
མོའི་སྐྱེས་བུ་དང་པོའི་ཁྲིད། སྙན་འགྲེལ་ཡང་གསལ་སྣང་མཛོད། བརྡ་སྤྲོད་



10
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
བློ་གསལ་དགའ་སྟོན་དང་བློ་གསལ་འཇུག་ངོགས་ཀྱི་ཁྲིད།
དགེ་བའི་བཤེས་གཉེན་ཆེན་པོ་འབོ་ར་ཡོན་ཏན་རྒྱ་མཚོ་ཚང་ལས་ཀྱང་
བསྡུས་གྲྭ་བློ་རྟགས། ཀུན་མཁྱེན་འཇམ་བཞད་རྣམ་འགྲེལ་ མཐའ་དཔྱོད་
སོགས་ཀྱི་དཔེ་ཁྲིད་ཐོབ།
རྩིས་རམས་པ་ཆེན་པོ་རྗེ་བཙུན་བསམ་འགྲུབ་རྒྱ་མཚོ་ལས། རྒྱ་རྩིས་
འཇམ་དབྱངས་དགྱེས་པའི་མཆོད་སྤྲིན། སྐར་རྩིས་ཀུན་འདུས་ནོར་བུའི་སྔོན་
འགྲོའི་སྐོར་དང་། དུས་འཁོར་བ་ཨ་ཁུ་ཀ་མདོའི་བསྟན་པ་ཚང་དང་ཤེས་རབ་
ཆོས་འཕེལ་སོགས་ལས། སྐར་རྩིས་ རིག་ ལྡན་མཆོད་པའི་འོད་སྣང་། སྒྲ་
མཚམས་སྦྱོར་ལྔ་བ། སྐར་རྩིས་འཇམ་དཔལ་དགྱེས་པའི་མཆོད་སྤྲིན། རྩིས་
མགོ་ལྔ་ལྡན་གྱི་འབྱུང་རྩིས་དང་ས་དཔྱད་སོགས་ལ་སྦྱངས།
དགེ་བའི་བཤེས་གཉེན་ཆེན་པོ་རྗེ་བཙུན་བློ་གསལ་རྒྱ་མཚོ་མཆོག་ལས།
ཕར་ཕྱིན་ཆོས་སྐོར་སོགས་ནང་རིག་པའི་སྐོར་དང་། སྒྲ་མཚམས་སྦྱོར་ལྔ་བ།
ལེགས་སྦྱར་སྡེབ་སྦྱོར་རིག་པ་སོགས་ལ་སློབ་གཉེར་མཛད།
༡༩ེ༧ལོར་སློབ་དཔོན་ཆེན་མོ་ཨ་ཁུ་དམ་ཆོས་རྒྱ་མཚོ་ཚང་ལས།
གསོ་རིག་རྒྱུད་བཞི་ལས་རྩ་བ་ཐུགས་རྒྱུད་དང་ཕྱི་མ་རྒྱུད་སོགས་ཀྱི་སློབ་ཁྲིད་
ཞིབ་རྒྱས་ཐོབ།
ཕྱིས་སུ་བླ་བྲང་གི་དགེ་བའི་བཤེས་གཉེན་ཆེན་པོ། དགེ་རྒན་གྲགས་
པའི་མཚན་ཅན་ལས། ཕར་ཕྱིན་དང་། དབུ་མ་ལུང་རིགས་གསལ་བའི་སྒྲོན་
མེ། མཛོད་རྩ་དང་། འདུལ་བའི་སྡོམ། སྡོམ་གསུམ་བསླབ་བྱ་སོགས་ཀྱི་སློབ་
ཁྲིད་གཟབ་རྒྱས་ཐོབ།
མདོ་སྨད་ལྷོ་བྱང་གི་མགོན་དགེ་བའི་བཤེས་གཉེན་མང་པོ་ཞིག་ལས།



༄༅ཙོམ་མཁན་གྱི་ལོ་རྒྱུས།།
11
རིག་གཞུང་ཆེ་ཆུང་སྣ་ཚོགས་ཀྱི་ཁྲིད་རྒྱུན་མང་དུ་བླངས་ཤིང་། བོད་ཀྱི་ཆོས་
དང་རིག་གནས་ལ་སྦྱངས་བརྩོན་ཅི་ཐུབ་བགྱིས། རྗེ་གུང་ཐང་བ་སོགས་སྔོན་
བྱོན་དམ་པ་རྣམས་ཀྱིས་གཞུང་ཆེན་མོ་དག་ལ་དཀའ་ཚེགས་སྡུག་ཡུས་མ་མྱངས་
པ་ལ་ཐུགས་འགྱོད་མཛད་པའི་རྣམ་ཐར་སེམས་ལ་བཟུང་སྟེ། དུས་རྒྱུན་དུ།
གཞུང་ཆེན་མར་ཁུ་འདྲ་བ་རྣམས་ཀྱི་ཚིག་དོན་ལ་གོ་རིགས་ཟུང་འབྲེལ་གྱིས་
ནང་བྱན་ཆུད་པ་མ་ཐོབ་ཀྱང་། འབད་རྩོལ་ཆེན་པོས་སྡུག་རུས་བྱེད་ཐུབ་བྱུང་
བའང་ཆེས་སྐལ་བ་བཟང་པོའི་བསོད་ནམས་དང་ལྡན་པར་བསམ་ཞིང་བག་
ཆགས་ཟབ་མོ་འཇོག་བཞིན་ཡོད་པར་སྙམ་ནས་བཀའ་པོད་ལྔ་སོགས་ཀྱི་གནད་
འགག་གཞུང་ཚིག་བློར་འཛིན་པ་སོགས་ཐོས་བསམ་ལ་འབད་འབུངས་རྒྱུན་
རིང་བསྟེན།
མི་ལོ་ཉི་ཤུ་ལྷག་ལ་བོད་ཀྱི་ཐུན་མོང་ཐུན་མིན་གྱི་རིག་གནས་ཕལ་མོ་ཆེར་
ཕྱོགས་རིས་མེད་པར་སྦྱངས་བརྩོན་ཁུལ་དུ་བྱས།
མགོན་དགེ་བའི་བཤེས་ གཉེན་རྣམས་ དང་། རང་དང་འཛིན་གྲྭ་
གཅིག་པ། རྡོ་གཅལ་སྔོན་མོའི་སྟེང་དུ་ཆོས་གྲྭའི་ཟླ་བོ་ཉིས་ཆ་རྒྱུན་རིང་བྱས་པ།
དེང་སྐབས་འཕགས་ཡུལ་དུ་སློབ་གཉེར་བྱེད་བཞིན་པའི་གྲོགས་བློ་བཟང་
བསྟན་འཛིན། རང་གི་བཀའ་བཅུའི་རབ་འབྱམས་པའི་དམ་བཅའ་འཇོག་
རོགས། རྡོ་གཅལ་སྔོན་མོའི་སྟེང་དུ་རྡོ་རམས་དགེ་བཤེས་མཚན་བཏགས་ཐོག་
མར་ཐོབ་མཁན། ཆོས་གྲོགས་ལུང་རིགས་རྒྱ་མཚོ་སོགས་ཀྱིས་མཚོན་པའི་ཡ་
རབས་ཆོས་གྲོགས་ལུང་རིགས་སྨྲ་བ་རྣམས་དང་ལྷན་ཅིག་ཆོས་གྲྭའི་བགྲོ་གླེང་
ཡུན་རིང་བགྱིས་པའི་སྐུ་དྲིན་གྱིས་གཞུང་བཀའ་པོད་ལྔ་ལ་སོགས་པར་ཐོས་
བསམ་གྱི་བློ་མིག་ཅུང་ཟད་ཐོབ།



12
༄༅ཀམུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
༡༩༨༧ལོ་ནས་བཟུང་གཞན་ལ་རིག་གཞུང་སྣ་ཚོགས་ཀྱི་སློབ་ཁྲིད་བྱས།
༡༩༩༣ལོར་ཕར་ཕྱིན་དམ་བཅའ་བཞག ༡༩༩༦ལོར་དགེ་ལྡན་བཀྲ་ཤིས་
ཆོས་སྡིངས་ཀྱི་ཚོགས་ཆེན་དགེ་བསྐོས་བྱས། སྒེར་དོན་སྤྱི་དང་ངོ་དགའ་ཟོལ་
འཇོག་ཏུ་མ་སོང་བའི་འཆད་ཉན་རྒྱས་པའི་སྒྲིག་ལམ་ལ་ཀུན་གྱིས་བསྔགས་
བརྗོད་ཐོབ། ལོ་དེ་ནས་བཟུང་རྒྱུན་དུ་རུ་སྡུན་གྲྭ་ཚང་ཕུན་ཚོགས་ཆོས་གླིང་གི་
དགེ་རྒན་དུ་སོང་། རེབ་གོང་དང་རྐང་ཚ་སོགས་དགོན་སྡེ་ཁག་ལ་རིག་གནས་
སོགས་ཤེས་བྱ་སྣ་ཚོགས་ཀྱི་སློབ་ཁྲིད་མང་དུ་སྤེལ།
༡༩༩༩ལོར་གདན་ས་དེ་གའི་བླ་མ་གཞུང་ལས་པའམ་སློབ་དཔོན་རྡོ་
རྗེ་འཛིན་པར་བསྡད། ༢༠༠༡ལོར་བཀའ་བཅུའི་རབ་འབྱམས་པའི་མཚན་
བཏགས་ཆོ་ལོ་ཐོབ། ༢༠༠༢ལོར་ཀྲུང་གོའི་བོད་བརྒྱུད་མཐོ་རིམ་ནང་བསྟན་
སློབ་གླིང་གི་སློབ་མ་བསྡུ་བའི་རྒྱུགས་ལེན་དགེ་རྒན་དུ་འདམ།
དཔེ་དེབ་དང་དུས་དེབ་ཚགས་པར་སོགས་ལ་མུན་འཇོམས་སྒྲོན་མེ་
དང་རྙི་གཅོད་རལ་གྲི་དབྱངས་ཅན་སྒེག་པའི་རྡོ་རྗེ་སོགས་ཀྱི་མིང་སྦྱར་ནས་
རྩོམ་ཡིག་སྣ་ཚོགས་སྤེལ།
ད་སྔར་སྙན་ངག་དང་དཔྱད་རྩོམ་སོགས་བརྩམས་ཆོས་ཉིས་བརྒྱར་ཉེ་
བ་བྲིས་ཡོད། དེ་དག་ཀྱང་ཆོས་དང་སྤྱི་ཚོགས་གཉིས་ཆར་སྨན་པའི་མནོ་
བསམ་གཏོང་ཁུལ་དུ་བྲིས། མཁས་པ་དང་དགེ་བཤེས་སོགས་ཀློག་མཁན་
རྣམས་ཀྱིས་དགའ་བསུ་དང་བསྔགས་བརྗོད་ཚད་མེད་གནང་།
༡༩༩༧ལོར་རྩིས་རིག་རབ་གསལ་མེ་ལོང་ཞེས་པ་མི་རིགས་དཔེ་སྐུན་
ཁང་ནས་པར་དུ་བསྐྲུན་ནས་བཀྲམ།
འདས་པའི་ལོ་འགའི་ཡུན་ལ་དྷཱི ཚའི་གྲྭ་རིགས་དང་གཞན་ལྷ་ས་སྐུ་



༄༅ཀརྩོམ་མཁན་གྱི་ལོ་རྒྱུས།།
13
འབུམ་རེབ་གོང་བྱ་ཁྱུང་སོགས་དགོན་སྡེ་ཆེ་ཆུང་མང་པོའི་གྲྭ་བཙུན་དང་ནུག
བྱང་མི་རིགས་སློབ་གྲྭ་ཆེན་མོ། མཚོ་སྔོན་དགེ་ཐོན་སློབ་གྲྭ་ཆེན་མོ་སོགས་སློབ་
གྲྭ་ཆེ་འབྲིང་ཆུང་གསུམ་ནས་ཆེད་དུ་ཕེབས་པའི་དགེ་སློབ་དོན་གཉེར་ཅན་བརྒྱ་
ཕྲག་དུ་མར་སློབ་ཁྲིད་སྣ་ཚོགས་བྱས།
དེང་སྐབས་ཀྱང་སྔར་མུས་བཞིན། དྷཱི ཚ་བཀྲ་ཤིས་ཆོས་སྡིངས་སུ་སྐྱ་
སེར་རིས་སུ་མ་བཅས་པའི་སློབ་གཉེར་བ་མང་པོའི་རེ་འདུན་ལྟར་བོད་ཀྱི་བཅུ་
ཕྲག་རིག་གནས་ལས་བརྩམས་པའི་སློབ་ཁྲིད་སྣ་ཚོགས་དང་མི་རིགས་རང་གི་
སྐད་དང་ཡི་གེ་ཆོས་དང་རིག་གནས། དུས་རབས་གསར་བའི་སྟངས་སྟབས་
ལ་སྨན་པའི་འཆད་རྩོད་རྩོམ་གསུམ་གྱི་བྱ་བ་མང་པོ་སྤེལ་དང་སྤེལ་མུས་སུ་
གནས་ཁུལ་ལགས་སོ།།
སྨྲས་པ། ཀུན་ཕན་ཟླ་བའི་ཟེར་དང་འོ་མའི་བཅུད།།
རྒྱ་ཆེར་སྤེལ་ནུས་བདག་ལ་མ་མཆིས་མོད།།
གཞན་ལ་གནོད་པའི་རུ་མཚོན་མི་བྱེད་པ།།
སྒྲོན་མེ་རང་གི་དམ་ཚིག་དང་པོ་ཉིད།།



1
དཀར་ཆག
མགོ་བརྗོད་ཨུཏྤལ་རྣ་རྒྱན་ཞེས་བྱ་བ།
1
སློབ་གསོའི་སྐོར། མཁའ་ལྡིང་དབང་བོའི་གཤོག་འགྱུར།
1
• ... 2
15
ཐོས་བསམ་སྒོམ་གསུམ་གྱི་རྣམ་བཞག་ཅུང་ཟད་བཤད་པ་
ཤེས་བྱའི་རྒྱ་མཚོར་འཇུག་པའི་སྔོན་འགྲོ།
སློབ་སྦྱོང་གལ་ཆེར་བསྟན་པ།
ཐོས་བསམ་སྒོམ་གསུམ་གྱི་ངོ་བོ་བཤད་པ།
མི་རིགས་ཡར་རྒྱས་ལ་འབྲལ་ཐབས་མེད་པའི་བླང་བྱའི་
ཐད་ཀྱི་བགྲོ་གླེང་།
སློབ་ཁྲིད་བྱེད་ཚུལ་ཅུང་ཟད་བརྗོད་པ་ལྷག་བསམ་
འོ་མའི་ཉིང་ཁུ།
ལྷག་བསམ་ཁྱེའུ་རྩེན་པའི་རྐང་རྗེས།
བོད་མི་རིགས་ཀྱི་སྐད་དང་ཡི་གེའི་ཐད་ཀྱི་གནད་དོན་
འགའ་ཞིག་གླེང་བ།
དཔེ་དེབ་ཞལ་དཀར་རི་བོའི་ཐོག་མའི་སྙན་སྒྲོན།
30
49
59
70
... 79



2
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
83
རྒྱུ་སྐྱབས་འབྲས་སྐྱབས་ཀྱི་གོ་དོན་ཅུང་ཟད་བཤད་པ་
གཟུར་གནས་བློ་ལྡན་དྲིས་ལན།
ལྷ་ཆབ་སྔོན་མོ་དང་ཁ་བ་དཀར་པོའི་རྩོམ་སྒྲིག་པར་ཕུལ་པའི་
དྲིས་ལན་འགའ།..
ཚད་མ་རྣམ་འགྲེལ་གྱི་དབུའི་ཕྱོགས་ཆོས་ཞེས་པའི་
ཚིག་སྡུད་དྲིས་ལན།
ཤ་དང་རུས་པའི་ཁོང་གི་སྤྲིངས་ཡིག་
94
108
115
དཔྱད་རྩོམ་གྱི་སྐོར། བརྒལ་བརྟག་རིགས་པའི་ང་རོ།
120
150
169
རྗེས་སུ་ཕངས་པའི་ལྷག་བསམ་གྱི་འཛུམ་དཀར།
འཇིག་རྟེན་སྣོད་ཀྱི་རྩ་བའི་རྒྱུ་རྐྱེན་གང་ཡིན་ལ་
དཔྱད་པ།
ལས་རྒྱུ་འབྲས་དང་སྐྱེ་བ་སྔ་ཕྱི་ཅུང་ཟད་བརྗོད་པ་
ཐོས་པའི་གཏམ་དུ་གླེང་བའི་བསྟན་བཅོས།
མི་ཡི་ལུས་སེམས་ཀྱི་ཁྱད་པར་དང་འདོད་ཚུལ་རོབ་ཙམ་གླེང་
སྟེ་སེམས་འཇིག་རྟེན་ཀུན་གྱི་བྱེད་པོར་བསྟན་པ་ཆོས་དོན་
ཐོས་པའི་འབྲས་རྟགས།
དཔྱད་རྩོམ་འབྲི་བའི་རྣམ་བཞག་ཅུང་ཟད་བརྗོད་པ།-
སྙན་ངག་གི་གནད་དོན་འགའ་ཞིག་ལ་ཅུང་ཟད་དཔྱད་པ་
བློ་ཡི་རོལ་རྩེད།..
གབ་ཚིག་གི་རྒྱན་གྱི་རྣམ་བཞག་མཚོན་པའི་སྒྲོན་མེ།
191
206
224
261



དཀར་ཆག
3
289
307
333
རྒྱ་བོད་སྡེབ་སྦྱོར་རིག་པ་འདྲ་མིན་སོགས་ཀྱི་ལྟ་ཚུལ་ཅུང་ཟད་
བརྗོད་པ་གཟུར་གནས་གཏམ་གྱི་ཅོང་སྒྲ།
སྙན་ངག་རིག་པ་ལ་འདྲ་མིན་གྱི་ལྟ་ཚུལ་སྣ་ཚོགས་
ཡོད་པའི་ཕྱོགས་ལ་ཅུང་ཟད་བརྗོད་པ།
བོད་མི་རིགས་ཀྱི་ཟུངས་ཁྲག་དྲོན་མོ་གླེང་བ།
སྙན་ངག་ཕོ་ཉ་གཞོན་ནུ་དོན་གྲུབ་ཀྱི་རྩོམ་སྟངས་
ཅུང་ཟད་གླེང་བ།
ཡི་རང་སྙིང་ནས་མཆོད་པའི་མེ་ཏོག
ཀློག་མཁན་གྱིས་བསྐུར་བའི་འཕྲིན་ཡིག
ལྷོ་ཁའི་རྩོམ་རིག་སྒྱུ་རྩལ་བཀླགས་རྗེས་ཀྱི་འཆར་སྣང་
ཚིག་གི་མེ་ཏོག
347
357
364
367



2
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ཁྲོད་དུ་མ་ལྷུང་བ་དང་། གནོད་སྦྱིན་དང་སྲིན་པོ་ལྟར་འཇིགས་སྐུལ་རིང་
ལུགས་པར་མ་གྱུར་པར་གནས་ཡོད་པ་སོགས་ཀྱི་རྒྱུ་རྐྱེན་གང་ཡིན། གལ་ཏེ་མི་
རིགས་ཀྱི་གཤིས་བཟང་དང་ལྟ་བ་ཐམས་ཅད་ལོག་ནས། སྒོར་མོ་བསོག་པ་ཁོ་
ན་མིར་སྐྱེས་ཀྱི་རིན་ཐང་དུ་བལྟ་བའི་སྲིན་བུའི་རིགས་ཤིག་ཏུ་གྱུར་ན་ཇི་ལྟར་
བྱེད་སོགས་དཔྱོད་ལྡན་རྣམས་ཀྱིས་ཞིབ་ཏུ་དཔྱོད་དགོས་པ་ཞིག་ཡིན། མི་ཡི་
རིག་གནས་གང་ཡང་མི་རྣམས་ཀྱི་ཤེས་རབ་ཀྱི་ཐོན་རྫས་ཡིན་ལ། དུད་འགྲོ་ལ་
རིག་གནས་མེད་པ་ནི་དུད་འགྲོ་ལ་ཤེས་རབ་མེད་པའི་བླུན་སྐྱོན་དེ་ལ་ཐུག་ཡོད།
རིག་གནས་གང་ཡང་རྒྱུན་གྱི་ངོ་བོར་གནས་པ་ཡིན་ལ། རྒྱུན་དེ་ཡང་རྒྱུན་སྔ་མ་
གསོས་ཤིང་རྒྱུན་ཕྱི་མ་སྤེལ་བ་ཡིན་པས། སྔ་ཕྱི་འབྲེལ་ཆགས་པ་ཞིག་ཡིན་ལ།
དཔེར་ན། ནས་ཀྱི་ས་བོན་ལས་མྱུ་གུ་སྐྱེས་པ་བཞིན་དུ་ས་སྨྱུག་གཉིས་གཅིག་
མིན་པས་རྟག་པའི་སྐྱོན་མེད་ལ། ས་སྨྱུག་གཉིས་འབྲེལ་མེད་ཀྱི་ཐ་དད་མིན་
པས་ཆད་པའི་སྐྱོན་ལས་གྲོལ་བ་ཡིན། དེ་བཞིན་དུ་སྔ་ཕྱི་རྒྱུན་དུ་འབྲེལ་བའི་
དངོས་པོ་གང་ཡང་ཆད་མིན་རྟག་མིན་གྱི་དབུ་མ་ཡིན་པས། རིག་གནས་
གསར་རྙིང་དང་སྔ་ཕྱིའི་རྒྱུན་ཡང་ཚུལ་དེ་ལས་མ་འདས་སོ།
དེ་ཡང་རིག་གནས་ཞིབ་འཇུག་བྱེད་པའི་དམིགས་ཡུལ་ནི། མི་ཤེས་པ་
ཤེས་པར་བྱེད་པ། མ་ངེས་པ་ངེས་པར་བྱེད་པ། ཡུལ་དུས་གང་ཟག་གི་རྒྱུད་
དང་འགལ་བའམ་མི་འཚམ་པ་རྣམས། འཚམ་པར་བྱེད་པ། སེམས་ཅན་
གྱིས་ཕན་བདེའི་ཐོག་ལ་སྦྱོར་ཅི་ཐུབ་བྱེད་པ་སོགས་ཀྱི་དོན་ལས་མ་འདས་པས་
དེ་དག་ཀྱང་བསྡུས་ན་རིག་གནས་སྤེལ་བའི་བྱ་བར་འདུས་པ་ཡིན། བོད་རང་
ལ་མཚོན་ན། ཆོས་ལུགས་གཙོ་བོར་མཛད་པའི་རིག་གནས་ཀྱི་མ་ལག་ཚང་ལ།
མ་ནོར་སྤུས་དག་པ་ཞིག་ཡོད་པ་ནི་སྨོས་མ་དགོས་ཀྱང་། ལོ་སྟོང་ཕྲག་དུ་མའི་



མགོ་བརྗོད་ཨུཏྤལ་རྣ་རྒྱན་ཞེས་བྱ་བ།
3
བརྒྱུད་རིམ་ནང་དུ། མ་རྟོགས་ལོག་རྟོག་ལོག་འགྲེལ་ལོག་སྤྱོད་ཀྱི་ལྷད་ཞུགས་
པདང་། གང་ཟག་གི་བློ་ཡི་དྲི་མ་ཆོས་དང་རིག་གནས་ལ་བསྒོས་པ་ཡང་མི་
ཉུང་བ་ཞིག་ཡོད་པ་ཁས་མི་ལེན་ཐབས་མེད་ཡིན། འོན་ཀྱང་ངེད་ཅག་གིས་
སྲོལ་རྒྱུན་རིག་གནས་སྐྱོན་སེལ་བྱེད་རྒྱུ་ཡོད་ཟེར་བ་ནི། རིག་གནས་ཀྱི་རང་
བཞིན་སྟེང་ནས་སྐྱོན་ཡོད་པར་ཁས་བླངས་པ་མིན་ལ། ཀླ་ཀློ་ལོག་ལྟ་ཅན་དང་།
བླུན་པོ་བློ་མིག་ལྡོངས་པ་རྣམས་ཀྱིས་སྲོལ་རྒྱུན་རིག་གནས་ལ་སྐྱོན་རྒྱག་པ་ནི།
རིག་གནས་ཀྱི་རང་བཞིན་སྟེང་ནས་སྐྱོན་ཡོད་པར་བརྙས་བཅོས་བྱས་པ་ཡིན་
པས་དེ་དང་གཏན་མི་འདྲའོ།།
དེ་ཡང་རིག་གནས་ཞིབ་འཇུག་བྱེད་ཀྱང་། ཐོག་མར་རིག་གནས་དེ་
ཤེས་པ་གཞིར་བཞག་ ཡིན་དགོས། རིག་གནས་དེ་མ་ཤེས་པར་དེ་ལ་ཞིབ་
འཇུག་བྱེད་པར་རློམ་པ་དང་། དེའི་སྐྱོན་ཡོན་སོགས་བརྗོད་པ་ནི། རྒོད་བྲོ་
བའི་གནས་ལས་མ་འདས་ཀྱང་དེང་སང་གི་དུས་འདིར་མི་ཡི་མགོ་ལ་ཟོག་གི་རྭ་
ཅོ་སྐྱེ་བ་དང་། སྐྱེས་པ་རྣམས་བུད་མེད་ཀྱི་ཆ་བྱད་བཟུང་ནས་འཕྱོར་སྒེག་སྟོན་
པ་སོགས། མི་སྲིད་མི་སྲིད་ཡིན་པས་ངེས་པ་ག་ལ་ཡོད།
སྤྱིར་རིག་གནས་གང་ཞིབ་འཇུག་བྱེད་ཀྱང་རིག་གནས་དེ་ཤེས་དགོས་
པ། ལྷག་པར་སངས་རྒྱས་ཀྱི་ཆོས་ལུགས་ནི་ནམ་མཁའ་ལྟར་རྒྱ་ཆེ་ཞིང་རྒྱ་མཚོ་
ལྟར་གཏིང་ཟབ་པ་ཞིག་ཡིན་པས། ཆོས་གྲྭར་ཞུགས་ནས་ལོ་བཅུ་དང་ཉི་ཤུར་
སློབ་གཉེར་བྱས་པ་ཞིག་མིན་ན། དོན་དམ་དང་ཀུན་རྫོབ་ལྟ་བུའི་ཚིག་གཅིག་
གི་དོན་ཡང་མཐའ་ཆོད་པ་ཞིག་ཤེས་མི་ནུས་པས། ཚིག་གི་སྦྱོར་ཀློག་ཙམ་ཤེས་
པ་ལ་མཁས་པར་རློམ་པ་རྣམས་ཀྱིས་ཆོས་ལུགས་གླེང་བ་ནི། སྨྱོན་པའི་ཟློས་
གར་ཁོ་ནའོ།།



4
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
འདས་ལོ་བརྒྱ་ཕྲག་ཕྱེད་ཙམ་གྱི་ཉམས་མྱོང་ལ་བལྟས་ན། ཆོས་ལུགས་
དང་བོད་རང་གི་རིག་གནས་ཀྱི་རྒྱུན་འཛིན་པ་དང་། ཞིབ་འཇུག་བྱེད་པ་ཡང་
ཆོས་སྡེ་ནས་བྱུང་བའི་མཁས་པ་མ་གཏོགས། སློབ་གྲྭ་སོགས་ནས་བྱུང་བའི་
མཁས་པ་རྣམས་ལ་རེ་བ་མེད་པ་འདྲ། དེའི་རྒྱུ་མཚན་ཡང་སློབ་གྲྭ་བ་རྣམས་ལ་
ཤེས་རབ་མེད་པ་མིན་ཡང་། ཆོས་ལུགས་དང་སྲོལ་རྒྱུན་རིག་གནས་ལ་མཁས་
པའི་དགེ་རྒན་ཚད་ལྡན་ཉུང་བ་དང་། སློབ་གྲྭའི་སྲིད་ཇུས་དང་ལམ་ལུགས་ཀྱི་
དབང་གིས་དགེ་རྒན་ཡོད་ཀྱང་། སློབ་ཁྲིད་བྱས་ནའང་སྐྱེད་ཐོན་པ་ཤིན་ཏུ་
དཀའ་བར་འདུག དེའི་སྟབས་ཀྱིས་བོད་ཡུལ་གྱི་བཤད་སྒྲུབ་ཀྱི་སྡེ་རྣམས་ཆོས་
ལུགས་དང་སྲོལ་རྒྱུན་རིག་གནས་ཀྱི་རྒྱུན་འཛིན་པ་ལ་ངེས་པར་མཁོ་ཞིང་མེད་
དུ་མི་རུང་བ་ཞིག་ཏུ་གྱུར་ཡོད།
བོད་ཀྱི་རིག་གནས་ཞིབ་འཇུག་ཕྱོགས་ལ་ཡང་ཆོས་དང་རིག་གནས་ཀྱི་
བཅུད་མྱངས་པའི་གྲྭ་གཞོན་མཁས་པ་རྣམས་ཀྱིས་རྐང་འཛིན་དགོས་པ་ཡིན་ལ།
ཆོས་ཀྱི་གཞུང་ལུགས་མི་ཤེས་པའི་སློབ་གྲྭ་བ་རྣམས་ལ་རེ་བ་བྱེད་མི་རུང་།
དེ་ཡང་ཆོས་དང་རིག་གནས་ཤེས་པའི་སྟེང་ནས་སྐད་རིག་དང་ཡིག་
རིགས་དུ་མ་ཤེས་ཤིང་། དེང་སང་གི་ཚན་རིག་དང་རིག་གནས་གསར་བ།
འཇིག་རྟེན་སྤྱིའི་གནས་ཚུལ་ལ་ཡང་ཆ་རྒྱུས་ཡོད་ཅིང་། དེང་སང་གི་ཞིབ་
འཇུག་བྱེད་སྟངས་ཀྱང་ཤེས་ན་ས་ཆོད་ཆེ་བས། དེའི་ཕྱོགས་ལ་ཧུར་བརྩོན་
བྱེད་དགོས། ན་ནིང་དོ་ཚིགས་དགོན་པ་སོ་སོ་ན་གྲྭ་གཞོན་ཤེས་ཡོན་ཅན་སྐོར་
ཅིག་རྟོགས་པ་སད་ནས་མ་བསྐུལ་དང་བླངས་བྱས་ཏེ།. རྩོམ་དེབ་བསྐྲུན་པ་
དང་། ཞིབ་འཇུག་བྱེད་པ་སོགས་ནི། སྤྱི་ཚོགས་གོང་འཕེལ་གྱི་འགྲོས་དང་
མཐུན་པའི་བྱ་བ་གལ་ཆེན་ཞིག་ཡིན་ལ། བོད་ཀྱི་ཆོས་ལུགས་དང་རིག་གནས་



༄༅།།མགོ་བརྗོད་ཨུཏྤལ་རྣ་རྒྱན་ཞེས་བྱ་བ།
u
ཆད་མཐུད་འགྱེལ་སློང་། ཤི་གསོས་བྱེད་པའི་དཔྱིད་དཔལ་ཤར་བའི་སྔ་ལྟས་
ཤིག་ཀྱང་ཡིན་པར་བསམས། གངས་ཅན་རིག་གནས་ཀྱི་སཱ་ལའི་སྨན་ཞིང་
ཕྱོགས་ཕྱོགས་ནས་མྱུ་གུ་གསར་བ་སྔོ་མེར་འཕྱུར་འོང་བ་ལ་སྙིང་ནས་དགའ་ག
སྐྱེད་བཞིན་ཡོད།
མདོ་སྨད་བྱང་རྒྱུད་དྷཱི ཚ་བཀྲ་ཤིས་ཆོས་སྡིངས་ཀྱི་ན་གཞོན་ཤེས་ཡོན་
ཅན་དགེ་བཤེས་རྣམ་དཔྱོད་ཀྱི་དཔལ་དང་ལྡན་པ། མིང་དང་དོན་མཐུན་
པའི་ངེས་དོན་གྱི་མུན་འཇོམས་སྒྲོན་མེ་ཞེས་པ་འདི་བ་ཡང་། གོང་དུ་བཤད་
པའི་གྲྭ་གཞོན་མཁས་པའི་ཞིབ་འཇུག་དཔུང་ཚོགས་ནང་གི་རྩོམ་པ་པོ་གལ་ཆེན་
ཞིག་ཡིན་པས། དེའི་དཔྱད་རྩོམ་གྱི་སྐོར་དཔར་སྐྲུན་བྱེད་པ་ལ་དགའ་སྤྲོས་
ཤིས་བརྗོད་ཀྱི་མེ་ཏོག་ཕྲེང་བའི་ཚུལ་དུ་ཐོལ་བྱུང་དུ་ཚིག་འགའ་སྨྲས་པའོ།།
དོར་ཞི་གདོང་དྲུག་སྙེམས་བློར་འབོད་པས་བྲིས།



1
ཐོས་བསམ་སྒོམ་གསུམ་གྱི་རྣམ་བཞག་ཅུང་
ཟད་བཤད་པ་ཤེས་བྱའི་རྒྱ་མཚོར་
འཇུག་པའི་སྔོན་འགྲོ།
དེ་ཡང་དཔལ་ཆོས་ཀྱི་གྲགས་པས། རང་ཉིད་ངེས་ཤིང་གཞན་དག་ལ།།
ངེས་པ་སྐྱེད་པར་འདོད་ པ་ ཡིས།. ཕྱོགས་ཆོས་འབྲེལ་ བ་ བསྒྲུབ་བྱ་དག།
བརྗོད་པ་ལས་གཞན་སྤང་བར་བྱ། ཞེས་དང་། ཐབས་བྱུང་དེ་རྒྱུ་ལྐོག་གྱུར་
པ། དེ་འཆད་པ་ནི་དཀའ་བ་ཡིན། ཞེས་གསུངས་པ་ལྟར། ཐོག་མར་རང་
ཉིད་ཀྱིས་བསླབ་པར་བྱ་བའི་གནས་མཐའ་དག་ལ་ངེས་པ་གཏིང་ཚུགས་ཤིང་
ནང་བྱན་ཆུད་པ་བྱས་ཏེ། རང་གིས་གང་ཤེས་ ཐམས་ ཅད་གཞན་ལ་ཚུལ་
བཞིན་དུ་སྤེལ་བའི་ཐབས་ལ་འབད་པའི་རྩལ་ཉམས་སུ་བསྟར་བ་ནི། གཞན་
དོན་ཁུར་དུ་འཁྱེར་བའི་དམ་པའི་འགྲོ་ལམ་ཉག་གཅིག་ཡིན།
དེ་ལས་ལྡོག་སྟེ། རང་ལ་གཞན་དོན་བྱེད་པའི་ཐབས་དང་ནུས་པ་ཅི་
ཡང་མ་ཐོན་པར་འཆད་རྩོད་རྩོམ་གསུམ་སོགས་ཀྱི་བགྱི་བ་ཉམས་སུ་ལེན་པ་ལ་
ནི། དཔྱོད་ལྡན་ཁྲེལ་བའི་བཞད་གད་ཀྱི་གནས་དང་རྫུན་འཁྱེར་ལོང་ཁྲིད་གྱི་
སེང་ལྤགས་གྱོན་ཏེ་སེང་གེ་ལ་འགྲན་པའི་ཝ་སྐྱེས་དང་མཚུངས་ཤིང་། བདག་
གཞན་སུ་ལའང་ཕན་པའི་འབྲས་བུ་ཅུང་ཟད་ཙམ་ཡང་བྲལ་བའི་ལས་སུ་སྙམ་
སྟེ། གཞན་དོན་འཆད་རྩོད་རྩོམ་གསུམ་གྱི་བྱ་བ་བྱེད་པ་ལ། རང་དོན་ཐོས་



2
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
བསམ་སྒོམ་གསུམ་ གྱི་བསླབ་བྱ་གོམས་ པ་ སྔོན་ དུ་ འགྲོ་དགོས་ པ་ འདི་ ནི།
ཐབས་ཐབས་བྱུང་གི་རྒྱུ་འབྲས་ཀྱི་འབྲེལ་བ་འདོར་ཐབས་བྲལ་བ་ཞིག་ཡིན་པས་
སོ།། དོན་ཆེ་ཆུང་གང་ལ་མཚོན་ནའང་རང་ཉིད་འགྲུབ་བྱེད་ཀྱི་རྒྱུ་ཅི་ཡོད་
རྣམས་ཚང་དགོས་པ་ནི་ལས་དོན་ཆེ་ཆུང་གང་གི་སྐབས་ནས་ཀྱང་གཞོལ་བར་
བྱ་བའི་གནས་སོ།།
དེས་ན་ཐོས་བསམ་སྒོམ་གསུམ་དང་དེ་དག་ལས་བྱུང་བའི་ཤེས་རབ་
གསུམ་གྱི་ངོ་བོ་དང་། གོམས་པའི་རིམ་པ་སོགས་ལ་འདྲིས་པར་བྱ་བ་ནི་ཐོག་
མའི་སྦྱང་བྱ་གལ་བོ་ཆེར་གཏོགས་པས། འདིར་མཁས་པར་བྱ་བ་རྣམས་ཀྱི་
སྔོན་འགྲོའི་ཚུལ་དུ། དེ་དག་ཅུང་ཟད་ཙམ་ཞིག་དགོད་པ་ལ།
མཁས་བྱ་རིག་པའི་གནས་ལ་ཐོས་སོགས་ཀྱིས་སློབ་སྦྱོང་བྱེད་པ་གལ་ཆེ་
བར་བསྟན་པ་དང་། ཐོས་བསམ་སྒོམ་གསུམ་གྱི་རྣམ་བཞག་ཅུང་ཟད་ཙམ་
བརྗོད་པའོ།།
བ་
སློབ་སྦྱོང་གལ་ཆེར་བསྟན་པ།
དང་པོ་ནི། དེ་ཡང་སྤྱིར་མཁས་པར་བྱ་བའི་གནས་རྣམས་མཐའ་ཡས་
པ་ཞིག་ཡོད་ལ། སངས་རྒྱས་ཀྱི་བསྟན་པ་རིན་པོ་ཆེའི་དབང་དུ་བྱས་ཏེ་འཆད་
ན། འཐོབ་བྱ་ཐམས་ཅད་ཀྱི་མཆོག་དང་ཕུལ་ནི། རྣམ་པ་ཐམས་ཅད་མཁྱེན་
པའི་གོ་འཕང་ཡིན། དེ་ཉིད་ཀྱི་རྒྱུའི་གཙོ་བོ་ནི་རང་གཞན་གྱི་དོན་གཉིས་
འབྱུང་བའི་གཞི་དང་། འཕྲལ་ཡུན་ལེགས་ཚོགས་མཐའ་དག་གི་འབྱུང་གནས་
སུ་གྱུར་པ། ཆོས་རབ་ཏུ་རྣམ་པར་འབྱེད་པའི་ཤེས་རབ་རྡུལ་དང་བྲལ་བ་དེ་



༄༅།།ཐོས་བསམ་སྒོམ་གསུམ་གྱི་རྣམ་བཞག།
3
ཉིད་ཡིན་ཏེ། འདི་ལ་བརྟེན་ནས་འཁོར་བའི་སྡུག་བསྔལ་རྒྱ་མཚོ་ལྟ་བུ་ལས་
གྲོལ་ནས། རྣམ་མཁྱེན་རྒྱལ་བའི་ས་ལ་ དབང་ བསྒྱུར་དགོས་པ་ལགས་ཏེ།
མདོ་སྡེ་རྒྱན་ལས། འདི་ན་དང་པོ་ཐོས་ལ་བརྟེན་ནས་ཚུལ་བཞིན་ཡིད་ལ་བྱེད་
པ་འབྱུང་།། ཚུལ་བཞིན་ཡིད་ལ་བྱེད་པ་ལས་ནི་ཡང་དག་དོན་རྟོགས་ཡེ་ཤེས་
འབྱུང་། ཞེས་གསུངས་པ་ལྟར། རང་རང་གང་འཚམ་གྱི་མགོན་དགེ་བའི་
བཤེས་གཉེན་མཚན་ཉིད་དང་ལྡན་པ་བསམ་སྦྱོར་གཉིས་ཀྱིས་ཚུལ་བཞིན་དུ་
བསྟེན་ཏེ། རྒྱལ་བའི་གསུང་རབ་དགོངས་འགྲེལ་དང་བཅས་པ་ལ་བརྩོན་པ་
དྲག་པོས་ཐོས་སྦྱོང་ཡུན་རིང་བྱས་པ་ལས་སྒྲོ་འདོགས་ལེགས་པར་བཅད་པའི་
ཐོས་བྱུང་གི་ཤེས་རབ་སྐྱེ། ཐོས་དོན་ཡིད་ལ་འདྲིས་ཤིང་གོམས་པར་བྱས་པ་
ལས་ཉམས་སུ་ལེན་པའི་འཇུག་ལྡོག་སྤང་བླང་གི་གནད་རྣམས་ཚུལ་བཞིན་ཡིད་
ལབྱེད་པའི་བསམ་བྱུང་གི་ཤེས་རབ་སྐྱེ། བསམ་བྱུང་གིས་ངེས་པ་རྙེད་པའི་
དོན་ལ་སྒོམ་བྱུང་གི་ཤེས་རབ་ཀྱིས་ཡང་ཡང་གོམས་པར་བྱས་པ་ལ་བརྟེན་ནས་
འཁོར་བའི་རྩ་བ་སྤངས་ཏེ། མྱ་ངན་ལས་འདས་པའི་གོ་འཕང་མངོན་དུ་
མཛད་དགོས་སོ།།
དེ་ལྟར་ཐོས་བསམ་སྒོམ་པ་ཡ་མ་བྲལ་བའི་སྒོ་ནས་མདོ་རྒྱུད་བསྟན་
བཅོས་མཐའ་དག་གི་དགོངས་དོན། ཐར་བ་དང་ཐམས་ཅད་མཁྱེན་པའི་ས་
ལ་བགྲོད་པའི་ཆ་རྐྱེན་དུ་འཁྱེར་ཤེས་པའི་ཐབས་ལ་འབད་དགོས་སོ།།
ལྕང་སྐྱ་རོལ་བའི་རྡོ་རྗེའི་ཞལ་ནས།
ཐོས་བསམ་ཕྱོགས་སུ་མ་སོང་ཞིང་།
གཞུང་ལུགས་གདམས་པར་ཤར་བ་ཡི།།
མཉན་འོས་རིག་པའི་ལམ་སྨྲ་བ།།
དེ་ཉིད་ལ་ནི་མཁས་པ་ཟེར།
•



4
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ཞེས་པ་ལྟར་མིང་དོན་དང་མཐུན་པའི་མཁས་པའི་གོ་འཕང་མངོན་དུ་
བྱེད་པ་ལ། ཐོག་མར་བྱ་བ་ནི། མདོ་ལས།
ཐོས་པས་ཆོས་རྣམས་ཤེས་པར་འགྱུར།
ཐོས་པས་སྡིག་ལས་ལྡོག་པར་འགྱུར།
ཐོས་པས་དོན་མེད་སྤོང་བར་འགྱུར།
ཐོས་པས་མྱ་ངན་འདས་པ་འཐོབ།།
ཅེས་རྐང་བ་དང་པོས། ཤེས་བྱའི་གནས་མཐའ་དག་གི་བླང་དོར་གྱི་
རྣམ་བཞག་གསལ་བར་ཤེས་ནས་ཡང་དག་པའི་ལྟ་བ་རྙེད་ཚུལ་བསྟན། རྐང་
བ་གཉིས་པས། ཚུལ་ཁྲིམས་ཀྱི་བསླབ་པ་ཐོབ་ནས་ལས་ཀྱི་ཀུན་འབྱུང་སྡིག་པ་
ལས་ལྡོག་པར་བསྟན། རྐང་བ་གསུམ་པས། ཏིང་འཛིན་གྱི་བསླབ་པ་ཐོག་
ནས་ཉོན་མོངས་ཀུན་འབྱུང་རྣམ་གཡེང་སོགས་སྤོང་བར་བསྟན། རྐང་བ་བཞི་
བས། ཤེས་རབ་ཀྱི་བསླབ་པ་ཐོབ་ནས་སྐྱེ་བའི་ཀུན་འབྱུང་སོགས་སྤངས་ཏེ།
མྱང་འདས་མངོན་དུ་མཛད་ཚུལ་བསྟན་པ་ལགས་སོ།།
ཐོས་པའི་རྐང་འཛུགས་པ་ནི། ངེས་ལེགས་ཐམས་ཅད་མཁྱེན་པའི་
མེད་ན་མི་འབྱུང་གི་རྒྱུའི་གཙོ་བོ་ཡིན། ཕྱི་ནང་རིག་པའི་ཤེས་བྱ་མཐའ་དག་མ་
ཐོས་མ་བསླབས་ན། མདོ་སྔགས་རིག་པའི་གསུང་རབ་རྣམས་ཀྱི་དགོངས་དོན་
ཕར་ཞོག ཐ་ན་འཇིག་རྟེན་ལེགས་ཉེས་བླང་དོར་ཙམ་ཡང་མི་ཤེས་པས།
བཟའ་བཏུང་གི་ཤེས་བྱ་ཙམ་གྱིས་ཡིད་ཚིམ་པ་ནི། དུད་འགྲོ་དང་ཁྱད་པར་མ་
མཆིས་ཤིང་། སྨྲ་ཤེས་དོན་གོ་ཞིང་། དལ་འབྱོར་མི་ལུས་ལན་གཅིག་ཐོབ་པ་
དོན་མེད་ཆུད་ཟོས་ཁོ་ནར་ཟད་དེ། མགོན་པོ་ཀླུ་སྒྲུབ་ཀྱིས།
གང་ཞིག་ཡོན་ཏན་མི་སློབ་པ།།
དེ་ནི་བླུན་པོ་ཕྱུགས་ལྟ་བུ།།



༄༅།ཐོས་བསམ་སྒོམ་གསུམ་གྱི་རྣམ་བཞག།
5
ཡོན་ཏན་མེད་པའི་ཁ་ཉིད་ནི།།
ས་ཡི་བུ་ག་དག་དང་མཚུངས།།
ཞེས་དང་། རྗེ་བཙུན་ས་པཎ་གྱིས་ཀྱང་།
ཕན་དང་མི་ཕན་མི་དཔྱད་ཅིང་། བློ་དང་ཐོས་པ་མི་སྒྲུབ་པར། ལྷོ་
འབྲངས་འབའ་ཞིག་དོན་གཉེར་བ། སྤུ་མེད་པ་ཡི་ཕག་པ་ཡིན། ཞེས་
གསུངས་པ་ལྟར་ལགས།
དཔེར་ན་ས་བོན་ལ་གྲོ་བཏབ་པ་ལས་གྲོ་དང་། ནས་བཏབ་པ་ལས་
ནས་ཀྱི་འབྲས་བུ་འབྱུང་བ་བཞིན། ཤེས་པར་བྱ་བའི་གནས་དག་ལའང་རང་
ཉིད་ཀྱིས་སྦྱང་བརྩོན་ཆེ་ཆུང་ཇི་ཙམ་བྱས་པ་དང་། ལས་མཆོག་དམན་ཇི་འདྲ་
སྒྲུབ་པའི་རྒྱུ་དེ་མཐུན་གྱི་འབྲས་བུ་སྐལ་མཉམ་རེ་འབྱུང་བར་བསླུ་མེད་ཡིན་ཏེ།
རྡོ་རྗེ་སྙིང་འགྲེལ་ལས། རྒྱུ་འདྲར་དེ་ལས་སྐྱེ་བ་ཡི།། འབྲས་བུ་ཐམས་ཅད་དུ་
མཐོང་གི། ཀོ་ཊ་པ་ཡི་ས་བོན་ལས།། སཱ་ལའི་འབྲས་བུ་འབྱུང་བ་མེད།། ཅེས་
དང་། མགོན་པོ་ཀླུ་སྒྲུབ་ཀྱིས་ཀྱང་།
དེ་འདྲའི་ས་བོན་ཐམས་ཅད་ལས།།
རྒྱུ་དང་འདྲ་བའི་འབྲས་བུ་འབྱུང་།།
ས་བོན་མེད་པར་འབྲས་ཡོད་པ།
ཤེས་ལྡན་གང་གིས་སྒྲུབ་པར་ནུས།། ཞེས་སོ།།
གཞན་ཡང་
། རྒྱུ་འབྲས་བསླུ་བ་མེད་པ་འདི།། ཐམས་ཅད་མཁྱེན་
པའི་ཁྱད་ཆོས་ཡིན། མ་བསླབས་པ་ཡིས་ཀུན་མཁྱེན་དུ། འགྲོ་ན་རྒྱུ་འབྲས་
ག་ལ་བདེན། ཞེས་གསུངས་པ་ལྟར། རྒྱུ་རིགས་འདྲ་བ་ལས་འབྲས་བུ་རིགས་
འདྲ་བ་འབྱུང་བའི་ཚུལ་འདི་ནི། འཇིག་རྟེན་ལུགས་དང་མཐུན་ལ། རིགས་
པ་དང་དཔེ་སོགས་ཀྱིས་འགྲུབ་པར་སླའོ།།



6
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
མཁས་པའི་ཡོན་ ཏན་ ནི། བཙོང་ན་ཁེ་ ཞིང་། ཁུར་ ན་ ཡང་ ལ།
གཞན་གྱི་དཔུང་གིས་འཕྲོག་མི་བཏུབ་ཅིང་། གསེར་དངུལ་སྟོབས་འབྱོར་ཅི་
ཙམ་ཆེ་ཡང་ཉོ་རྒྱུ་མེད་པའི་ཡོན་ཏན་དང་འབྲས་བུ་ཁྱད་པར་བ་ཞིག་ཡིན་པས།
དེ་འགྲུབ་བྱེད་ཀྱི་རྒྱུ་ལའང་། འབད་རྩོལ་དང་སྡུག་རུས་མི་དམན་པ་ཞིག་བྱེད་
དགོས། དེ་མ་བྱས་ན། ས་བོན་མ་བཏབ་ན་མྱུ་གུ་མི་འབྱུང་བ་དང་། ས་བོན་
ཅུང་ཟད་བཏབ་ན་མྱུ་གུ་ཅུང་ཟད་འབྱུང་བའི་དཔེ་ལྟར། ཚེ་རབས་སྔོན་མར་
ཡང་ཡོན་ཏན་ལ་གོམས་པ་ཅི་ཡང་མེད་ཅིང་། ཚེ་འདིར་ཡང་། སློབ་སྦྱོང་ལ་
འབད་འབུངས་སྙིང་རུས་ཅི་ཡང་མི་བྱེད་པ་ལ་ཡོན་ཏན་ཅི་ཡང་མི་འབྱུང་ཞིང་།
སློབ་སྦྱོང་ལ་འབད་པ་ཅུང་ཟད་བྱས་པར་དེ་མཐུན་གྱི་འབྲས་བུ་ཅུང་ཟད་རེ་
འབྱུང་བ་སོགས་སློབ་གཉེར་བ་རང་རང་གི་གྲོགས་ཕན་ཚུན་དང་། ཁོར་ཡུག་
སློབ་སྦྱོང་གི་འཚོ་བའི་ཁྲོད་དུ། མནོ་བསམ་ཞིབ་མོ་ཞིག་བྱས་ན་གསལ་བར་
ཤེས་ཡོང་། གནད་ཀྱི་དོན་པོ་འདིའི་ཆེད་དུ་དམིགས་ནས་སྔོན་བྱོན་མཁས་པ་
རྣམས་ཀྱིས་ཡོན་ཏན་སྦྱང་བ་ལ་སྡུག་རུས་ཆེན་པོ་དགོས་ཚུལ། དགག་སྒྲུབ་ཅི་
རིགས་ཀྱི་ཉམས་མྱོང་ཚད་མའི་བསླབ་བྱ་མང་པོ་གསུངས་ཡོད།
དཔེར་ན། ཤེས་རབ་སྡོང་བུ་ལས། དེ་ཕྱིར་ཡོན་ཏན་དག་ལ་ནི།།
སྲོག་དང་བསྡོས་ཏེ་འབད་པར་བྱ། ཞེས་དང་། ས་སྐྱ་པཎྜི་ཏས་ཀྱང་།
མཁས་པ་སློབ་པའི་དུས་ན་སྡུག། བདེ་བར་སྡོད་ལ་མཁས་མི་སྲིད། བདེ་བ་
ཆུང་ལ་ཆགས་པ་དེས།། ཆེན་པོའི་བདེ་བ་འཐོབ་མི་འགྱུར།། ཞེས་སོགས་
ཀྱིས་མཚོན་པར་བྱས་ཏེ། གཉིད་དང་རྣམ་གཡེང་སོགས་བག་མེད་འདུ་འཛིར་
སྐྱོན་དུ་བལྟས། ཤ་ཟད་རུས་ཟད་ཀྱི་དཀའ་ཐུབ་ཆེན་པོར་ཐུག་ཀྱང་འཛེམ་
དོགས་མེད་པའི་སྙིང་སྟོབས་ཀྱི་གོ་ཆ་ཡ་ལད་དུ་བགོས་ཏེ། མཁས་པའི་རྒྱལ་



༄༅།།ཐོས་བསམ་སྒོམ་གསུམ་གྱི་རྣམ་བཞག།
7
ཐབས་ལ་སྙེག་པ་དང་། མི་སྙེག་པའི་འདམ་ག་དང་དབང་ཆ་རང་ལ་ཡོད་པ་
མཁྱེན་པར་མཛོད་ཅིག ཚུལ་དེར་བདག་གིས།
ཀྭ་ཡེ་གྲོགས་དག་རྒྱ་ཆེན་ཤེས་བྱའི་ནོར།།
ཁ་དང་ཞེ་ནས་སྲེད་པ་ཆེར་བདེན་ན
ག་ས་གང་ལ་མཁས་པའི་སྡུག་རུས་དེ།།
ང་དང་ཁྱོད་ལ་མཁོ་བའི་སློབ་དཔོན་ཉིད།།
ཅེས་ཀྱང་ཞུའོ།། དེ་ཡང་མཁས་པར་བྱ་བའི་གནས་གཙོ་བོ་གང་དག་
ཡིན་ཞེ་ན། རྗེ་བཙུན་བྱམས་པ་མགོན་པོས། རིག་པའི་གནས་ལྔ་དག་ལ་
བརྩོན་པར་མ་བྱས་ན།། འཕགས་མཆོག་གིས་ཀྱང་ཐམས་ཅད་མཁྱེན་ཉིད་
འཐོབ་མི་འགྱུར། དེ་བས་གཞན་དག་ཚར་བཅད་རྗེས་སུ་བཟུང་ཕྱིར་དང་།
བདག་ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་བྱ།། ཞེས་གསུངས་པ་ལྟར།
བསླབ་པར་བྱ་བ་ནི། རིག་པའི་གནས་ཆེན་ལྔ་བོ་འདི་དག་ལས་མ་འདས་ཤིང་།
རོལ་མོ་འཁྲིག་ཐབས་སོགས་རིག་པའི་གནས་ཆེན་བཅོ་བརྒྱད་དང་། རོལ་
མོའི་མཚན་ཉིད་སྒྱུ་མ་སོགས་སྒྱུ་རྩལ་དྲུག་ཅུ་རྩ་བཞི་སོགས་རྣམ་གྲངས་མང་པོ་
བཤད་པ་དག་ཀྱང་། རིག་པའི་གནས་ཆེན་ལྔ་ཅི་རིགས་པའི་ནང་དུ་འདུས་
པར་གསུངས། ས་སྐྱ་པཎྜི་ཏའི་མཁས་འཇུག་ཏུ། དེ་ཡུལ་བརྡ་སྤྲོད་རྟོག་གེ་
དང་། འཚོ་བ་ཕྱི་ནང་རིག་ཅེས་བྱ། གཞན་ལས་གཞན་དག་རྣམ་བཤད་པ།།
འདི་ཡི་ནང་དུ་འདུས་ཞེས་བྱ།། ཞེས་གསུངས་པ་ལྟར་དང་། དེ་དག་ལས་
ཀྱང་། སྒྲ་དང་ཚད་མ་གཉིས ཚིག་དང་དོན་གྱི་འཁྲུལ་བ་ཚར་གཅོད་བྱེད་
དང་། བཟོ་དང་གསོ་བ་གཉིས། གདུལ་བྱ་སྤྱི་དང་བྱེ་བྲག་ཐམས་ཅད་རྗེས་
སུ་འཛིན་བྱེད་དང་། ནང་དོན་རིག་པ་ནི་བདག་ཉིད་ཀུན་མཁྱེན་སྒྲུབ་བྱེད་
ཡིན་ནོ།



8
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
རིག་གནས་ཆེ་བ་ལྔ་བོ་འདི་ཡང་། བསྡུས་ན། ཚར་བཅད་དང་།
རྗེས་འཛིན་དང་། ཀུན་མཁྱེན་གྱི་རིག་གནས་གསུམ་དུ་འདུས་པར། མདོ་སྡེ་
རྒྱན་ལས། དེ་བས་གཞན་དག་ཚར་བཅད་རྗེས་སུ་བཟུང་ཕྱིར་དང་། བདག་
ཉིད་ཀུན་ཤེས་བྱ་ཕྱིར་དེ་ལ་དེ་བརྩོན་བྱ། ཞེས་པའི་ལུང་གིས་གྲུབ་པོ། དེ་
དག་ལས་ནང་དོན་རིག་པའི་གཞུང་ནི་གཞུང་ལུགས་ཁྱབ་རྒྱ་ཆེ་ཞིང་གཏིང་དང་
མཐའ་མི་དཔོག་ལ། འཇིག་རྟེན་དང་འཇིག་རྟེན་ལས་འདས་པའི་ཤེས་བྱ་
མཐའ་དག་གི་རྣམ་པ་རབ་དབྱེ་སྤང་བླང་སོགས་བརྗོད་བྱར་སྟོན་པའི་རིག་
གནས་ཁྱད་པར་འཕགས་པ་ཞིག་ཡིན་ཞིང་། འདི་ཡང་ལུང་སྡེ་སྣོད་གསུམ་
དང་རྒྱུད་སྡེ་དགོངས་འགྲེལ་དང་བཅས་པ་ལ་གོ་དགོས། དེ་བསྟན་པ་ལ་
ཞུགས་པ་དག་གི་བསླབ་བྱ་ཡིན་པས་ཐུན་མོང་མ་ཡིན་པ་དང་། གཞན་རྣམས་
ཕྱི་ནང་ཐུན་མོང་གི་བསླབ་བྱ་ཡིན་པས་ཐུན་མོང་གི་རིག་གནས་ཞེས་བཤད།
བསླབ་པར་བྱ་བའི་ཐུན་མོང་ཐུན་མིན་གྱི་རིག་གནས་ཆེ་ཆུང་མཐའ་
དག་ལ། རྙེད་དཀའ་དལ་འབྱོར་གྱི་མི་ལུས་རིན་པོ་ཆེ་ལན་གཅིག་ཐོབ་པ་ཆུད་
ཟོས་སུ་མི་གཏོང་བར་ཉིན་ལས་ཀྱིས་ཉིན་དང་། མཚན་ལས་ཀྱིས་མཚན་བྲེལ་
བའི་སྒོ་ནས་ཐོས་བསམ་ཕ་རོལ་ཏུ་ཕྱིན་པ་ཞིག་བྱེད་དགོས་ཏེ། ས་སྐྱ་པཎ་ཆེན་
གྱིས། རྒྱ་མཚོ་ཆུ་ཡིས་མི་ངོམས་ཤིང་། རྒྱལ་བོའི་བང་མཛོད་ནོར་གྱིས་མིན།།
འདོད་ཡོན་སྤྱད་པས་མི་ངོམས་ཏེ། མཁས་པ་ལེགས་བཤད་ཀྱིས་མི་ངོམས།
ཞེས་པ་ལྟར། ཐོས་བསམ་ཕྱོགས་རེ་བ་དང་རགས་ཙམ་གྱིས་ཚིམ་པར་མི་བྱེད་
ཅིང་། གོ་རྐྱང་རིགས་རྐྱང་ལྟ་བུ་གཏན་ནས་མ་ཡིན་པར་གོ་རིགས་ཟུང་འབྲེལ་
གྱི་སྒོ་ནས་ཡུན་རིང་ལ་ཕྲ་ཞིང་ཞིབ་ཏུ་སྦྱངས། བར་མཚམས་སུ་རང་ལ་ཐོས་
བསམ་ནན་ཏན་དུ་བྱེད་པའི་སྤོབས་པ་དེ་ཙམ་མེད་ཚེ། མགོན་དགེ་བའི་



༄༅།ཐོས་བསམ་སྒོམ་གསུམ་གྱི་རྣམ་བཞག།
བཤེས་གཉེན་དག་ གིས་གནང་བའི་བསླབ་བྱ་དང་
། སྔོན་བྱོན་མཁས་ པ་
རྣམས་ཀྱི་ཐོས་བསམ་ཚུལ་བཞིན་བྱས་པའི་རྣམ་ཐར་ལ་ཡང་ཡང་མཇལ་ནས་
སྤོབས་པ་དང་། སྙིང་རུས་ཆེས་ཆེར་བསྐྱེད་དགོས།
དཔེར་ན། ནང་རིག་པའི་སྡེ་སྣོད་ཅིག་ལ་ཐོས་བསམ་བྱེད་པའི་སྐབས་
ལ་མཚོན་ན། ཐོས་བསམ་ཕྱོགས་རེ་བ་ཙམ་དང་
། ཚིག་སྤྱིའི་གོ་བ་ཡམ་མེ་ག
ཙམ་གྱིས་ཆོག་པར་མི་འཛིན་པར། བཤེས་གཉེན་མཁས་པའི་མན་ངག་ལ་
བརྟེན་ནས། གཞུང་སོ་སོའི་རྩ་འགྲེལ་སྦྲགས་ཏེ་གོ་བ་ཚོལ་ལུགས་དང་། ཕྲ་
ཞིབ་རིགས་པའི་གསང་ཚིག་སྤྲོ་ལུགས། གཞུང་ཚིག་གི་འགལ་མཚམས་དང་།
ཞིབ་ཆ་འབྱེད་ཚུལ། རིགས་པས་དཔྱོད་མཚམས་དང་། བློ་རྩེ་གཏོད་ས།
ལུང་དང་རིགས་པས་སྒྲུབ་བྱེད་གཏོང་ཚུལ་སོགས་སྤྱི་ཙམ་དུ་མ་སོང་བར་རེ་རེ་
ནས་དྲི་མོལ་དང་དཔྱད་གླེང་མང་པོ་བྱས་ནས་སློབ་དགོས།
གཞུང་ཆེན་མོ་རྣམས་ཡུན་རིང་དུ་འདྲིས་པར་མ་བྱས་ན་དུས་ཡུན་ཐུང་
བས་གོ་བ་གཏིང་ཕྱིན་པ་མི་ལོན། བློ་གྲོས་དང་ལྡན་པ་རྣམས་དང་ལྷན་ཅིག་ཏུ་
དཔྱད་མོལ་བྱེད་པ་དང་། ཡང་ཡང་དུ་བརྒལ་ཞིང་བརྟགས་པའི་སྒོ་ནས་ཕུ་
ཐག་ཆོད་པའི་ཐབས་ལམ་རྣམ་པར་དག་པའི་ཚུལ་ལ་འབད་དགོས་པ་ཡིན་ནོ།།
ཁྱད་པར་དུ་རིག་པའི་གཞུང་ལུགས་མཐའ་དག་ལ་ཕྱོགས་རིས་མེད་
པར་སྦྱང་བའི་གོམས་སྲོལ་བཟང་པོ་འདི་རྒྱུན་ཆགས་སུ་བྱ་དགོས། བསླབ་
བྱའི་གནས་ལ་ཕྱོགས་རིས་དང་སྦྱང་བྱ་ཡ་བྲལ་དུ་བྱེད་པ་ནི། ཐམས་ཅད་
མཁྱེན་པའི་འཁྲི་ཤིང་གི་རྩ་བ་གཅོད་པའི་རལ་གྲི་ལས་མ་འདས། ཐ་སྙད་རིག་
པའི་ཐེམ་སྐས་དང་བྲལ་ན། ངེས་དོན་ཟབ་མོ་ཆོས་ཀྱི་ཁང་བཟང་གི་རྩེར་
བགྲོད་མི་ཐུབ་ཅིང་། ཟབ་མོའི་དོན་དང་བྲལ་ན། ཐ་སྙད་རིག་པ་ཁོ་ནས་



10
༄༅ཀམུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ཀྱང་། དམ་པའི་དོན་གྱི་མཐའ་མི་ཆོད་པས་ཐུན་མོང་དང་ཐུན་མིན་གྱི་རིག་
གཞུང་ཀུན་ལ་སྦྱང་བརྩོན་སྤོབས་པ་རིས་མེད་བྱ། རིག་གནས་འདི་དག་ཕལ་
ཆེར་ལ་ཕན་ཚུན་གཅིག་ཤེས་གཅིག་ལ་ཕན་ཐབས་སུ་འགྲོ་བའི་འབྲེལ་བ་དམ་
པོ་ཡོད་པར་བཤད་ཆོག
དེས་ན་ ཐོག་མར་གོམས་པར་བྱ་བའི་ཡུལ་ནི་གང་དག་ཡིན་ཞེ་ན།
མགོན་པོ་ཀླུ་སྒྲུབ་ཀྱི་དབུ་མ་རྩ་ཤེས་ལས། ཐ་སྙད་ལ་ནི་མ་བརྟེན་པར། དམ་
པའི་དོན་ནི་རྟོགས་མི་ནུས། དམ་པའི་དོན་ནི་མ་རྟོགས་པར། མྱ་ངན་
འདས་པ་ཐོབ་མི་འགྱུར།། ཞེས་པ་ལྟར། དམ་པའི་གནས་ལུགས་རྟོགས་པར་
བྱེད་པ་ལའང་ཐ་སྙད་རིག་གནས་ལ་བརྟེན་དགོས་ཤིང་། དེ་ཡང་རྗོད་བྱེད་
ཡང་དག་ལ་བརྟེན་ནས། བརྗོད་བྱ་ཕྱིན་ཅི་མ་ལོག་པར་ཁོང་དུ་ཆུད་པར་བྱེད་
པའི་ཐབས་བརྡ་སྤྲོད་ཀྱི་གཞུང་ལུགས་མཐའ་དག་ངེས་པར་བསླབ་དགོས། ཐ་
སྙད་རིག་གནས་འདི་མ་རྟོགས་ན། དམ་པའི་གནས་ལུགས་མཐའ་དག་རྟོགས་
མི་ནུས། འདི་མ་རྟོགས་ན་མྱ་ངན་ལས་འདས་པའི་གོ་འཕང་ཐོབ་པར་མི་
འགྱུར་བས། ཐོག་མར་བསླབ་པར་བྱ་བའི་གནས་འབའ་ཞིག་ནི་ཐ་སྙད་རིག་
གནས་ཡིན་པར་གྲུབ། སྒྲའི་སྟེང་དུ། སྙན་ངག མངོན་བརྗོད་དང་། སྡེབ་
སྦྱོར་དང་
། ཟློས་གར་རིག་པ་བཅས་བསྣན་པ་ལ་རིག་གནས་ཆུང་བའམ་ཐ་
སྙད་རིག་པ་ཞེས་ཡོངས་སུ་གྲགས་ལ་དེ་དག་འདྲེན་ཚུལ་མི་མཐུན་པ་གཞན་
ཡང་ཡོད།
ཁ་ཅིག་གིས་ ཐ་སྙད་རིག་གནས་དེ་དག་ལ་མཐོང་ཆུང་དང་བརྙས་
བཅོས་བྱས་ཏེ། སྦྱང་བྱའི་གནས་ལས་ཡལ་བར་དོར་ཞིང་། བསླབ་བྱའི་
གནས་ལས་སྦྱང་བྱ་ཕྱོགས་དང་རིས་སུ་ལྷུང་བ། ཀུན་མཁྱེན་ཡེ་ཤེས་ཀྱི་ལམ་



༄༅།།ཐོས་བསམ་སྒོམ་གསུམ་གྱི་རྣམ་བཞག།
11
ལས་ལོགས་སུ་འཁྱམས་ཤིང་། ཀུན་མཁྱེན་སངས་རྒྱས་ཀྱི་གོ་འཕང་ཐོབ་པ་
དམིགས་ཡུལ་དུ་བཀོད་དེ། སྦྱང་བྱ་ཕྱོགས་རེ་བ་ཙམ་གྱིས་ཚིམ་པར་བྱེད་པ་ནི།
རྒྱུ་ཚོགས་གྲངས་ཚང་མ་ཡིན་པའི་ཞིང་ལ། མྱུ་གུ་སྔོན་པོར་རེ་བ་ལྟ་བུ་དང་།
མདོ་ལས། བྱང་ཆུབ་སེམས་དཔའ་རིག་པའི་དངོས་པོ་ལྔ་མ་བསླབས་ན་ནི་
ནམ་དུ་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐམས་ཅད་
མཁྱེན་པའི་ཡེ་ཤེས་ཐོབ་པར་མི་ནུས་སོ།། དེ་བས་ན། བླ་ན་མེད་པའི་བྱང་
ཆུབ་འཐོབ་པར་བྱ་བའི་ཕྱིར་རིག་པའི་དངོས་པོ་ལྔ་བསླབ་པར་བྱའོ། ཞེས་
གསུངས་པ་དང་འགལ་ཞིང་། ཐམས་ཅད་མཁྱེན་པའི་གོ་འཕང་བརྙེས་པ་ལ་
རིག་གནས་ཕྲ་རགས་ཐམས་ཅད་ལྷག་ལུས་མེད་པར་ཕ་རོལ་ཏུ་ཕྱིན་དགོས་པའི་
གནས་ལུགས་ལས་འདར་མེད་པ་ཞིག་ཡིན་ནོ། ཡིན་ནའང་། ཁ་ཅིག་གི་
འདོད་ཚུལ་དེ། བསྟན་དོན་འདི་ལས་ཀྱང་ཕྱི་རོལ་ཏུ་གྱུར་ཏོ།།
དེས་ན་དེ་དང་དེར། བསྟན་དར་ལྷ་རམས་པ་མཆོག་གིས་ཉམས་མྱོང་
ཚད་མའི་འབེལ་གཏམ་ཞལ་ཆེམས་སུ་གསུངས་པ་ལས།
རིག་པའི་གནས་འདི་བྱུང་རིན་མེད་ཅེས་དོར།།
མཁས་པར་མ་དྲིས་ཐེ་ཚོམ་ཡོངས་མ་བསལ།།
བསླབ་པར་འོས་པ་མ་སྦྱངས་སྐྱེས་བུ་འགའ།
བླུན་པོའི་གོ་ས་ཐོབ་འདི་སྐལ་བ་ཕྲ།།
ཞེས་ཀྱང་འབུལ་ལོ།། འགའ་ཞིག་ཐ་སྙད་རིག་གནས་ཁོ་ནས་ཡིད་ཚིམ་
སྟེ། ནང་རིག་པའི་སྡེ་སྣོད་སྣང་མེད་དུ་བོར་བ་ནི། རང་ཉིད་ནང་རིག་པའི་
གཞུང་ལ་གོམས་འདྲིས་མེད་ཅིང་། ཡོན་ཏན་དང་དགེ་མཚན་ཅུང་ཟད་ཙམ་
ཡང་མ་ཤེས་པའི་སྐྱོན་མཚང་ཉག་གཅིག་རེད།
ནང་རིག་འདི་ནི་རིག་གནས་གཞན་པ་དག་གི་འབྱུང་ཁུངས་དང་རྨང་



12
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
གཞིར་གྱུར་ཡོད། ནང་རིག་འདིར་གོམས་འདྲིས་སོང་ཡོད་པ་ཞིག་ཡིན་ན།
གཞན་པའི་རིག་གཞུང་མཐའ་དག་ལ་གོམས་འདྲིས་དང་། ངེས་པ་སྐྱེད་ཆེས་
སླ་བོ་ཡིན། རྒྱ་ཆེ་ཞིང་གཏིང་ཟབ་ལ་རིག་གནས་གཞན་པ་དག་གི་རྩ་བར་སོང་
བ་འདི་ཉིད་སྣང་མེད་དུ་བཞག་སྟེ། རིག་གནས་ཆུང་བའི་གྲས་ལ་རྩིས་ཆེན་
བྱེད་པ་ནི། རྩ་བ་བོར་ནས་ཡལ་ག་འཛིན་པ་དང་མཚུངས་ཤིང་། བླ་མེད་
བྱང་ཆུབ་ཀྱི་གོ་འཕང་ལ་རེག་ཐབས་བྲལ་བ་མ་ཟད། གནས་སྐབས་ཀྱི་འདོད་
དོན་ཁེ་བོ་ཞིག་ཀྱང་མི་འཁྱོངས་པའི་ཚོད་དུ་འདུག་གོ།
དེསན། ང་ཚོས་ཕྱི་ནང་རིག་པའི་སྦྱང་བྱ་མཐའ་དག་ལ་ཕྱོགས་རིས་
མེད་པར་འབད་བརྩོན་བྱེད་དགོས་པ་ལྟ་ཅི་སྨོས། རྒྱལ་སྲས་བྱང་ཆུབ་སེམས་
དཔའ་རྣམས་ཀྱིས་ཀྱང་བསླབ་པར་བྱ་བ་མ་ཡིན་པའི་གནས་གང་ཡང་མེད་དེ།
བྱང་ས་ལས། བྱང་ཆུབ་སེམས་དཔས་བཙལ་བ་གང་ཡིན་པ་ནི། རིག་པའི་
གནས་ལྔ་བོ་འདི་དག་ཡིན་ཏེ། ནང་རིག་པ་དང་། གཏན་ཚིགས་རིག་པ་
དང་། སྒྲའི་རིག་པ་དང་། ནད་གསོ་བའི་རིག་པ་དང་། བཟོ་བ་ལས་ཀྱི་རིག་
པའོ།། ཞེས་དང་། སྤྱོད་འཇུག་ལས་ཀྱང་། རྒྱལ་སྲས་རྣམས་ཀྱིས་མི་བསླབ་
པ། དེ་ནི་གང་ཡང་ཡོད་མིན་ཏེ། དེ་ལྟར་གནས་པའི་མཁས་པ་ལ།། བསོད་
ནམས་མི་འགྱུར་གང་ཡང་མེད། ཅེས་གསུངས་པ་ལྟར་རོ།
སྔོན་བྱོན་དམ་པ་རྣམས་ཀྱིས་མཁས་པར་བྱ་བའི་གནས་ཐམས་ཅད་
དང་། མཁས་པར་བྱེད་མཁན་རྣམས་ལ་དད་པ་དང་། རྗེས་སུ་ཡི་རང་བྱེད་
ཅིང་། ཐ་ན་མགར་བ་དང་ཤིང་བཟོའི་བྱ་བ་ཡན་ཆད་ལ་དེའི་ཡོ་བྱད་ཐོ་ག་
སོགས་ལག་ཏུ་བཟུང་ནས་འདི་ལྟ་བུ་ལའང་མཁས་པར་གྱུར་ཅིག
ཅེས་སྨོན་ལམ་བཏབ་པ་ལགས་ན། ང་ཚོས་ཀྱང་སྤྱི་ཚོགས་གནས་བབ་



༄༅།།ཐོས་བསམ་སྒོམ་གསུམ་གྱི་རྣམ་བཞག།
13
དང་། དུས་ཀྱི་འགྱུར་ལྡོག མི་དམངས་དང་སྤྱི་ཚོགས་ཡུལ་དུས་དགོས་མཁོ་
སོགས་དང་བསྟུན་ནས་ཆོས་སྲིད་ཅི་རིགས་ཀྱི་སྐབས་དང་འབྲེལ་བའི་ཚན་རིག་
རིག་གནས་སོགས་ཤེས་པར་བྱ་བའི་གནས་ཕྲ་མོ་ཚུན་ཆད་སློབ་སྦྱོང་ཆུ་བོའི་
རྒྱུན་ལ་འགྲན་པ་ལྟར། ཤ་རུས་རྡོ་ཐུག་གི་འབད་པ་ཆེན་པོ་བྱེད་པ་སྙིང་ནས་
འདོར་མི་རུང་བ་ཞིག་གོ།
འགའ་ཞིག་གིས་རང་ལ་ཤེས་རབ་དང་། བརྩོན་པ་ཆུང་ཞིང་། ན་
ཚོད་རྒས་པ་སོགས་རྒྱུ་མཚན་དུ་བྱས་ནས། རང་ཉིད་ཀྱིས་རང་ལ་མཐོང་ཆུང་
དང་བརྙས་ བཅོས་ བྱས། ཅི་ཡང་མི་ བསླབ། གར་ ཡ
ཡང་ མི་གོམས་ པར།
དཔའ་ཞུམ་ སྟེ་འདུག་ པ་ནི། རང་གི་མདུན་ལམ་རང་གིས་བསུབས་ཤིང་།
རང་ལ་ཕམ་ཁ་རང་གིས་བྱིན་པ་མ་ཟད། བསམ་བཞིན་རང་ཉིད་བླུན་པོའི་
གྲལ་དུ་འཛུལ་བ་ལས་གཞན་མ་ཡིན་པས། འདི་ལྟ་བུའི་སྤྱོད་ལམ་ནི་འཛེམ་
པར་བྱ་བའི་གནས་སོ།། ངལ་བའི་སྡུག་བསྔལ་ཁྱད་དུ་བསད། བསླབ་སྦྱང་གི་
འབད་རྩོལ་ཆེན་པོའི་རྒྱུན་ཡུན་དུ་བསྲིངས་ན། རྒྱུ་དེ་མཐུན་གྱི་འབྲས་བུ་
དགའ་འོས་པ་རེ་འབྱུང་བ་འདུས་བྱས་རྟེན་འབྲེལ་གྱི་ཆོས་ཉིད་ཡིན་ཙ་ན།
བསླུ་བ་མེད་པ་ཡིན། དཔེར་ན། མི་རིགས་གཞན་པ་ལས། ཁྱི་དང་གླང་བོ་
སོགས་ལ་མིའི་སྤྱོད་ལམ་དང་གོམས་གཤིས་ཚུལ་བཞིན་བསླབས་ཏེ་ཤེས་སུ་
བཅུག་པ་མངོན་སུམ་དུ་མཐོང་རྒྱུ་ཡོད་པ་སོགས་ལ་ཞིབ་ཏུ་བསམས་ན། ང་ཚོ་
སྨྲ་ཤེས་དོན་གོ་བའི་མི་ཞིག་གིས་དབང་བོ་ཅི་ཙམ་རྟུལ་ཡང་བསླབ་བྱའི་གནས་
ལ་མ་སྦྱངས་པ་མ་གཏོགས། བསླབས་ན་མི་ཤེས་པའི་གནས་ཅི་ཡང་མེད་པ་
རྟོགས་སླ་བ་ཡིན་ནོ།།
ཚུལ་དེར་ས་སྐྱ་པཎྜི་ཏའི་ལེགས་པར་བཤད་པ་ལས།



14
༄༅མུ་འཇོམས་སྒྲོན་མེའི་དཔེ་ཚོགས་ བོད་མིའི་ཚེ་སྲོག་གླེང་བའི་ལྷག་བསམ།།
བློ་གྲོས་ལྡན་པས་ལེགས་བསྐྱངས་ན།།
སྐྱེ་བོ་དམན་པའང་མཆོག་ཏུ་འགྱུར།
སློབ་ཤེས་དག་གིས་ནེ་ཙོ་ལ།
བསླབས་ན་འདོད་པ་ཤེས་པར་འགྱུར།
ཞེས་ཀྱང་འབུལ་ལོ། མདོར་ན་མི་རིགས་འདི་ཉིད་ཀྱི་རྒན་གཞོན་
དབང་བོ་མཆོག་དམན་བར་མ་སུ་ཞིག་ཡིན་ཀྱང་། གར་ཡང་མི་བྱེད། ཅི་
ཡང་མི་སེམས་པར། སྤ་བཀོང་ཞིང་། བག་འཁུམས་པའི་འདུག་སྲོལ་ཡ་ང་
བའི་རིགས་རིང་དུ་སྤྲུགས་ཏེ། རང་རང་གི་སྐལ་བ་དང་མཉམ་པ། བློ་ཡིས་
གང་ལྕོགས་དང་། ཤེད་མོས་ཐེག་ཚོད་ཀྱི་སྒོ་ནས་དུས་ཀྱི་གནས་བབ་དང་།
སྐབས་ཀྱི་དགོས་མཁོ་ལ་ལྟ་བ་ ཐལ་ མ་ཆེ། འདོད་ པ་ ཀུམ་ མ་ དྲགས་པར།
འཕེལ་ལམ་དབུས་མར་བརྟེན་ནས་ རང་ དང་ མི་ རིགས་ ཀྱི་ མདུན་ལམ་ མ་
འཕྱུགས་པ་ཞིག་དང་། ཆོས་སྲིད་ལུགས་གཉིས་ཀྱི་རྫོགས་ལྡན་དང་པོའི་
དཔྱིད་དཔལ་གསར་བ་ཞིག་འདྲེན་པའི་བསླབ་སྦྱངས་འབད་རྩོལ་དྲག་པོས་
ཉིན་མཚན་ཁོར་མོར་ཡུག་ཏུ་སྦྲེལ་བ་ལྟ་བུའི་སྒོ་ནས་སངས་རྒྱས་ཀྱི་བསྟན་པ་
དང་། མི་རིགས་ཀྱི་བདེ་སྐྱིད། དཔལ་འབྱོར་ཚན་རིག་རིག་གནས་སོགས་
དུས་རབས་གསར་བའི་གོམ་སྟབས་དང་འགྲོགས་ཏེ་ཡར་ངོའི་ཟླ་བའི་འཕེལ་ཁ་
ལ་འགྲན་པའི་ཐབས་ལམ་སྐམ་པོ་མཐའ་དག་ཉམས་བཞེས་གནད་ཀྱི་དོན་པོར་
གནང་བར་བྱའོ། ཞེས་གཟུ་བོར་གནས་པའི་ལྷག་བསམ་གྱིས་ཞུའོ།།
ད་དུང་ སྐབས་འདིར་ལེགས་བཤད་བསླབ་བྱ་སོགས་ཀྱི་ལུང་འདྲེན་
དང་། གནད་ལ་འབྱོར་བའི་བཤད་པར་བྱ་བ་ཆེས་མང་པོ་ཞིག་ཡོད་ཀྱང་།
ཡི་གེ་མང་དོགས་པས་དེ་ཙམ་གྱིས་ཚིམ་པར་བྱས་པ་ལགས་སོ།།



༄༅།ཐོས་བསམ་སྒོམ་གསུམ་གྱི་རྣམ་བཞག་
15
ཐོས་བསམ་སྒོམ་གསུམ་གྱི་ངོ་བོ་བཤད་པ།
གཉིས་པ་ཐོས་བསམ་སྒོམ་གསུམ་གྱི་རྣམ་བཞག་ཅུང་ཟད་བཤད་པ་ལ།
གཞན་གྱི་འདོད་ཚུལ་མི་འཐད་པར་བསྟན་པ་དང་། གནས་བབ་ཀྱི་རང་
ལུགས་བཞག་པ་གཉིས། དང་པོ་ནི། རང་རེའི་གྲུབ་མཐའ་འོག་མ་བྱེ་བྲག་སྨྲ་
བ་རྣམས་ཀྱིས་ཐོས་བསམ་སྒོམ་གསུམ་གྱི་ཤེས་རབ་གསུམ་གྱི་ཁྱད་པར་ནི།
མངོན་པ་མཛོད་ལས། ཐོས་སོགས་ལས་བྱུང་བློ་རྣམས་ནི། མིང་དང་གཉིས་
ཀ་དོན་ཡུལ་ཅན། ཞེས་གསུངས་པ་ལྟར། ཐོས་བྱུང་གིས་མིང་ལ་དམིགས་པ་
དང་། བསམ་བྱུང་གིས་མིང་དོན་གཉིས་ཀར་ རེས་ཀྱིས་དམིགས་པ་དང༌།
སྒོམ་བྱུང་གིས་དོན་ལ་དམིགས་ཀྱི་མིང་དང་ཡི་གེར་མི་ལྟོས་པའི་ཚུལ་དུ་འཇོག་
སྟེ། དེ་ཡང་། བརྗོད་བྱའི་དོན་ལ་འཇུག་པའི་ཚེ་གཅིག་ཏུ་མིང་ལ་ལྟོས་པ་
དང་། རེས་མིང་ལ་ལྟོས་དགོས་ཤིང་རེས་མིང་ལ་མི་ལྟོས་པ་དང་། གཏན་
ནས་མིང་ ལ་ ལྟོས་ མི་ དགོས་ པའི་ སྒོ་ ནས་ ཤེས་ རབ་ གསུམ་ འཇོག་ པ་ ནི།
མཆིམས་མཛོད་མངོན་ པའི་ རྒྱན་ལས། དཔེར་ན། རྐྱལ་ ལེགས་ པར་ མ་
ལོབས་པ་དང་། ཅུང་ཟད་ལོབས་པ་དང་། ལེགས་པར་ལོབས་པ་དག ཤིང་
ལེབ་ལ་སོགས་ཀྱི་འཇུ་བྱ་ལ་ལྟོས་པ་དང་། རེས་འགའ་ལྟོས། རེས་འགའ་མི་
ལྟོས་པ་དང་། ཡེ་མི་ལྟོས་པ་བཞིན་ནོ།། ཞེས་འདོད་དོ།། ཞེས་གསུངས་པའི་
ཕྱིར།
དེས་ན། ཐོས་བྱུང་གིས་མིང་དང་ཡི་གེར་ལྟོས་དགོས་པ་ནི། ཆུ་བོ་
ཆེན་པོར་རྐྱལ་རྩལ་མ་ལོབས་པས་ཆུ་ལ་རྐྱལ་སྐབས་འཇུ་བྱའི་ཤིང་ལེབ་སོགས་



16
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ་
ལ་བརྟེན་དགོས་པ་ལྟ་བུ་དང་། བསམ་བྱུང་གིས་རེས་ལྟོས་ཤིང་རེས་ལྟོས་མི་
དགོས་པ་ནི། རྐྱལ་རྩལ་ཅུང་ཟད་ལོབས་པས། འཇུ་བྱའི་ཤིང་ལེབ་སོགས་ལ་
རེས་འགར་བརྟེན་ལ། རེས་འགར་མི་བརྟེན་པ་ལྟ་བུ་དང་། སྒོམ་བྱུང་གིས་
མིང་ལ་བརྟེན་མི་དགོས་པ་ནི། རྐྱལ་རྩལ་ལེགས་པར་ལོབས་པས་ཤིང་སོགས་
ལ་འཇུ་མི་དགོས་པ་ལྟ་བུར་འདོད་དོ།།
རང་ལུགས་ལ་བྱེ་སྨྲའི་འདོད་ཚུལ་དེ་ནི། གཏན་ནས་མི་འཐད། དེ་
ལྟར་ན་ཐོས་བསམ་སྒོམ་གསུམ་གྱི་ཤེས་རབ་གསུམ་མི་འགྲུབ་སྟེ། ཁོའི་ལུགས་
ལ་མིང་ལ་བརྟེན་པའི་ཤེས་རབ་ཐོས་བྱུང་དང་། དོན་ལ་བརྟེན་པའི་ཤེས་རབ་
སྒོམ་བྱུང་དུ་འདོད་ཅིང་། དེ་འདྲའི་ཤེས་རབ་གཉིས་པོ་གང་རུང་ཡིན་ན།
ཐོས་སྒོམ་གྱི་ཤེས་རབ་གཉིས་པོ་གང་རུང་ཡིན་པས་ཁྱབ་པ་འདོད་དགོས་པའི་
ཕྱིར་ཏེ། མིང་དང་དོན་ལ་རེས་ཀྱིས་སེམས་པའི་ཤེས་རབ་ཀྱི་ནང་ཚན་དུ་གྱུར་
པའི་རེས་མིང་ལ་སེམས་པའི་ཤེས་རབ་དེ། ཐོས་བྱུང་གི་ཤེས་རབ་ཡིན་པར་
འགྱུར་ཏེ། མིང་ཡུལ་དུ་བྱེད་པའམ་དེ་ལ་བརྟེན་པའི་ཤེས་རབ་ཡིན་པའི་ཕྱིར་
དང་། དེའི་ནང་ཚན་གྱི་རེས་དོན་ལ་དམིགས་པའི་ཤེས་རབ་དེ་ཡང་། སྒོམ་
བྱུང་གི་ཤེས་རབ་ཏུ་འགྱུར་ཏེ། དོན་ཡུལ་དུ་བྱེད་པའམ་དེ་ལ་བརྟེན་པའི་ཤེས་
རབ་ཡིན་པའི་ཕྱིར་རོ།། དེ་ལྟར་ན། མིང་ལ་གང་བརྟེན་ནས་བྱུང་བ་ཐོས་
བྱུང་དང་། དོན་ལ་གང་བརྟེན་ནས་བྱུང་བ་སྒོམ་བྱུང་དང་། མིང་དང་དོན་
རེས་ཀྱིས་ཚུལ་དུ་བརྟེན་པའི་ཤེས་རབ་ཀྱི་ཆ་དེ་རྣམས་ནི། ཐོས་སྒོམ་གང་རུང་
གི་ནང་དུ་འདུ་བས་བསམ་བྱུང་གི་ཤེས་རབ་མེད་པར་འགྱུར་བའི་ཕྱིར། ཞེས་
འཆད་པར་མཛོད་འགྲེལ་ལས་ཀྱང་། གཞན་དག་ན་རེ། རྟོགས་པ་འདི་ལ་ནི།
མིང་ལ་དམིགས་པ་གང་ཡིན་པ་དེ་ནི། ཐོས་པ་ལས་བྱུང་བ་ཡིན་པར་འགྱུར་ལ།



༄༅།།ཐོས་བསམ་སྒོམ་གསུམ་གྱི་རྣམ་བཞག།
17
དོན་ལ་དམིགས་པ་གང་ཡིན་པ་དེ་ནི། སྒོམ་པ་ལས་བྱུང་བ་ཡིན་པར་འགྱུར་
བས། བསམ་པ་ལས་བྱུང་བའི་ཤེས་རབ་འགྲུབ་པར་མི་འགྱུར་གྱི། ཞེས་དང་།
གསེར་ཕྲེང་ལས་ཀྱང་། ཤེས་རབ་གསུམ་པོ་དེ་ལ་ཡང་། བྱེ་སྨྲ་རྣམས།
ཐོས་སོགས་ལས་བྱུང་བློ་རྣམས་ནི།། མིང་དང་གཉིས་ཀ་དོན་ཡུལ་ ཅན།།
ཞེས་མིང་རྐྱང་ལ་དམིགས་པ་ཐོས་བྱུང་། དོན་རྐྱང་ལ་དམིགས་པ་སྒོམ་བྱུང་།
གཉིས་ཀ་ལ་དམིགས་པ་བསམ་བྱུང་ཞེས་འདོད་པ་ནི། བསམ་བྱུང་གིས་དུས་
གཅིག་ཏུ་མིང་དོན་གཉིས་ཀ་མི་འཛིན་པའི་ཕྱིར། བསམ་བྱུང་མེད་པར་
འགྱུར་ཏེ། མིང་ཡུལ་དུ་བྱེད་པ་ན་ཐོས་བྱུང་དང་། དོན་འཛིན་པ་ན་སྒོམ་
བྱུང་དུ་ཐལ་བའི་ཕྱིར་རོ།
དེས་ན། འདིར་གསུང་རབ་ཉན་པ་ལས་སྐྱེས་པའི་ཤེས་རབ་ཐོས་བྱུང་
དང༌། དེའི་དོན་རིགས་པས་བརྟགས་པ་ལས་ངེས་པ་རྙེད་པའི་ཤེས་རབ་ནི་
བསམ་བྱུང་། ངེས་པ་རྙེད་པ་དེ་ཉིད་རྩེ་ གཅིག་ པའི་ཏིང་ངེ་འཛིན་ གྱིས་
བསྒོམས་པ་ལས་བྱུང་བ་ནི། སྒོམ་བྱུང་གི་ཤེས་རབ་ཏུ་འདོད་ པར་བྱའོ།།
ཞེས་བྱེ་སྨྲའི་འདོད་ཚུལ་ལ་བབས་པའི་གནོད་བྱེད་དང་རང་ལུགས་འཛིན་ཚུལ་
གསལ་བོར་གསུངས་སོ།།
ཁ་ཅིག་གིས། ཐོས་བསམ་ནི་མདོ་རྒྱུད་བསྟན་བཅོས་རྣམས་ལ་ཐོས་
བསམ་གྱིས་སྒྲོ་འདོགས་གཅོད་བྱེད་ཙམ་དུ་གོ་བ་ལས། མཐར་ཐུག་གི་འབྲས་
བུར་འབྲེལ་མེད་དུ་བཤད་པ་ནི། གཏན་མི་འཐད་དེ། ཐམས་ཅད་མཁྱེན་
པའི་གོ་འཕང་མངོན་དུ་བྱེད་པ་ལ། ཐོས་སོགས་ཀྱི་གོམས་པ་སྔོན་དུ་འགྲོ་
དགོས། ཐོས་བསམ་སྒོམ་གསུམ་གྱི་ཤེས་རབ་གསུམ་རིམ་གྱིས་བསྐྱེད་པའི་སྒོ་
ནས་མཐར་ཐུག་གི་འབྲས་བུ་གྲུབ་པ་ཡིན་པས་མཐར་ཐུག་གི་འབྲས་བུ་དེ་ནི་



18
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ཐོས་བསམ་གཉིས་ལ་རྒྱུ་འབྲས་ཀྱི་འབྲེལ་བ་གྲུབ་པར་མངོན་ནོ།།
འགའ་ཞིག་གིས། ཐོས་པ་ཙམ་གྱིས་ཆོག་པར་འཛིན་ཅིང་། སྒོམ་མི་
དགོས་པར་འདོད་པ་ལ་སྒོམ་ལ་མ་བརྟེན་པར་གཞུང་ཐོས་པ་ཙམ་གྱིས་གྲོལ་
བར་འགྱུར་དགོས་པ་སོགས་ཀྱིས་མི་འཐད་ལ། གཞན་དག་གིས། སྒོམ་མ་
གཏོགས་ཐོས་བསམ་ལ་དགོས་པ་མེད་པར་བཤད་པའང་གཏན་ནས་མི་འཐད་
དེ། སྒོམ་བྱེད་པ་ལ་ཐོས་བསམ་སྔོན་དུ་འགྲོ་དགོས་ཤིང་། ཐོས་བསམ་སྔོན་
དུ་མ་
་སོང་ན། སྒོམ་མི་ཤེས་པའི་ཚོད་དུ་འདུག་
་ཅིང་། ཐོས་བསམ་གྱིས་
བསླབ་པ་སྔོན་དུ་མ་སོང་བར་སྒོམ་ཤེས་ན། མདོ་རྒྱུད་བསྟན་བཅོས་རྣམས་
དོན་མེད་དུ་ཐལ་ཞིང་། དུད་འགྲོ་རྣམས་ཀྱིས་ཀྱང་། གཞུང་ཆེན་མོ་དག་
ལས་བསྟན་པའི་ལམ་རྣམས་སྒོམ་ཤེས་པར་ཐལ་བ་སོགས་འབྱུང་ངོ༌།
ཚུལ་དེ་དག་གི་དོན་ལ་ལུང་འདྲེན་གྱིས་གླེང་ན། ཚོམས་ལས།
དེ་བཞིན་འདི་ན་རིགས་སྐྱེས་པའི།།
མི་ནི་བློ་གྲོས་ལྡན་གྱུར་ཀྱང་།།
སྡིག་པ་དང་ནི་དགེ་བའི་ཆོས།
མ་ཐོས་བར་དུ་ཤེས་མི་འགྱུར།།
ཞེས་དང་། རྗེ་བཙུན་བྱམས་པ་མགོན་པོའི་ཞལ་ནས་ཀྱང་། དེ་ལྟར་
རྣལ་འབྱོར་ཅན་གྱི་སྒོམ་པ་གང་ཡིན་དེ་ནི་དོན་མེད་མིན། དེ་ལྟར་བདེ་བར་
གཤེགས་ཀྱི་བསྟན་པ་གང་ཡིན་དེ་ཡང་དོན་མེད་མིན། གལ་ཏེ་ཐོས་པ་ཙམ་
གྱིས་དོན་མཐོང་འགྱུར་ན་སྒོམ་པ་དོན་མེད་འགྱུར། གལ་ཏེ་མ་ཐོས་པར་ཡང་
སྒོམ་འཇུག་འགྱུར་ན་བསྟན་པ་དོན་མེད་འགྱུར།། ཞེས་སོགས་ཀྱིས་ཤེས་པར་
བྱའོ།།
ཡང་ལ་ལས། སྒོམ་བྱེད་ན་མཁས་པ་ལས་བླུན་པོ་བཟང་ཟེར་བ་མི་



9ཐོས་བསམ་སྒོམ་གསུམ་གྱི་རྣམ་བཞག།
19
འཐད་དེ། སྒོམ་བྱེད་པ་ལ་དེ་གཉིས་ལས་མཁས་པ་ཤིན་ཏུ་བཟང་སྟེ། མཁས་
པས་སྒོམ་བྱེད་ཚེ། རང་གི་བློ་གྲོས་ཀྱིས་རྒྱ་བསྐྱེད་ནས་ལུང་རིགས་མང་པོས་
དཔྱད་སྟོབས་ཀྱིས་སྐྱོན་ཡོན་སོ་སོར་ཕྱེ་ནས་སྒོམ་ཞིང་། ཚོགས་གཉིས་ཀྱི་
ཉམས་ལེན་རྒྱ་ཆེ་ཞིང་གྲངས་མང་ལ། བླུན་པོས་ནི། དེ་ལྟར་སྒོམ་མི་ཤེས་
པར། བདག་གིས་བླ་མ་དང་སློབ་དཔོན་གྱིས་འདི་ལྟར་གསུངས་སོ་ཞེས་རྒྱུ་
མཚན་མ་གོ་བར་མོས་མནོས་ཨུ་ཚུགས་བྱེད་པའི་སྒོམ་ཙམ་མོ།།
ཁ་ཅིག་གིས། སྒོམ་ཡིན་ན་འཇོག་སྒོམ་ཡིན་པས་ཁྱབ་པར་འདོད་པ་མི་
འཐད་པའི་ཚུལ་ནི། སྒོམ་ཡིན་ན་འཇོག་སྒོམ་ཁོ་ནས་ཁྱབ་ན། སྒོམ་ལ་ཞི་
གནས་ཀྱི་སྒོམ་གྱིས་ཁྱབ་པའང་ཁས་ལེན་དགོས་ཏེ། ཞི་གནས་ཀྱི་སྒོམ་དང་།
འཇོག་སྒོམ་དང་། ཏིང་ངེ་འཛིན་གྱི་སྒོམ་གསུམ་དོན་གཅིག་མིང་གི་རྣམ་
གྲངས་ཡིན་པས་སོ།།
འདོད་ཚུལ་དེ་ལྟར་ན། སྒོམ་ལ་དཔྱད་སྒོམ་དང་འཇོག་སྒོམ་གཉིས་
མེད་པར་འགྱུར་ཞིང་། ལྷག་མཐོང་སྒོམ་པའི་དཔྱད་སྒོམ་སྟེ། ཆོས་རབ་ཏུ་
རྣམ་པར་འབྱེད་པའི་ཤེས་རབ་ཀྱི་སྒོམ་མེད་པར་ཐལ་བ་སོགས་སྐྱོན་ཆེས་མང་
པོ་ཞིག་འབྱུང་བའི་ཕྱིར། དེ་ལྟར་དཔྱད་སྒོམ་ནི། ལྷག་མཐོང་སྒོམ་པ་ལ་གཙོ་
བོར་དཔྱད་པའི་སྒོ་ནས་སྒོམ་པའི་སྒོམ་ཞིག་ཡིན་ཏེ། དགོངས་འགྲེལ་ལས།
ཏིང་ངེ་འཛིན་གྱི་སྤྱོད་ཡུལ་གྱི་གཟུགས་བརྙན་དེ་དག་ལ། ཤེས་བྱའི་དོན་དེ་
རྣམ་པར་འབྱེད་ པ་ དང་། རབ་ཏུ་རྣམ་པར་འབྱེད་པ་དང་། ཡོངས་སུ་
རྟོགས་པ་དང་། ཡོངས་སུ་སྤྱོད་པ་དང་། བཟོད་པ་དང་། འདོད་པ་དང་།
བྱེ་བྲག་འབྱེད་པ་དང་། ལྟ་བ་དང་། རྟོག་པ་གང་ཡིན་པ་དེ་ནི། ལྷག་མཐོང་
ཞེས་བྱ་སྟེ། ཞེས་དང་། ཀུན་བཏུས་ལས། ལྷག་མཐོང་གང་ཞེ་ན། འདི་ལྟ་
སཾ



20
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
སྟེ། ཆོས་རྣམས་ལ་རྣམ་པར་འབྱེད་པ་དང་། རབ་ཏུ་རྣམ་པར་འབྱེད་པ་
དང་། ཡོངས་སུ་རྣམ་པར་རྟོག་པ་དང་། ཡོངས་སུ་དཔྱོད་པར་བྱེད་པ་དང་
ཞེས་གསུངས་པའི་རྣམ་པར་འབྱེད་པ་ཞེས་པས། ཇི་སྙེད་ཀྱི་ལྷག་མཐོང་སྒོམ་
ཚུལ་དང་། རབ་ཏུ་རྣམ་པར་འབྱེད་པ་ཞེས་པས་ཇི་ལྟ་བའི་ལྷག་མཐོང་སྒོམ་
ཚུལ་བསྟན་པ་ཡིན་ནོ།།
ཡང་འགའ་ཞིག་གིས། སྒོམ་བྱེད་ཚེ་མཁས་པས་དཔྱད་སྒོམ་ཁོ་ན་བྱ་
ཞིང་། བླུན་པོས་འཇོག་སྒོམ་ཁོ་ན་བྱ་བར་འདོད་པ་ནི། ཆེས་གནས་སུ་མི་
རུང་བའི་འདོད་ཚུལ་ཏེ། སེམས་ཞི་བར་གནས་པའི་ཞི་གནས་ཙམ་ཡང་མ་
ཐོབ་པར་དཔྱད་སྒོམ་ཁོ་ནས་ཐམས་ཅད་མཁྱེན་པའི་གོ་འཕང་ལྟ་ཞོག ཏིང་
ངེ་འཛིན་བརྟན་པོ་ཞིག་ཀྱང་མི་རྙེད་པས། ཅི་ཙམ་དཔྱད་ཀྱང་སེམས་གཡོ་
དྲགས་པས་རང་རྒྱུད་ཀྱི་ཉོན་མོངས་ལྡོག་མི་ནུས་པའི་ཕྱིར་རོ།།
བླུན་པོས་ འཇོག་ སྒོམ་ ཁོ་ ན་ བྱེད་ པར་ འདོད་ པའང་ མི་ འཐད་དེ།
དཔེར་ན། རང་ཉིད་ཆགས་ཡུལ་ལ། གཟུགས་མཛེས་ལང་ཚོ་ལྡན་པ་དང་།
འདོད་པ་སྤྱོད་པའི་སྒྱུ་རྩལ་ལ་མཁས་པར་སྒྲོ་འདོགས་ཆེན་པོ་བྱས་ན། འདོད་
ཆགས་དྲག་པོ་རྒྱས་ཤིང་ཆགས་ཡུལ་ཐོབ་འདོད་སྐྱེ་ལ། འགོས་ནད་སོགས་ཀྱི་
འཇིགས་པ་མང་དུ་བསྒོམས་ན་འཇིགས་སྐྲག་དང་འགོག་འདོད་ཀྱི་བློ་དྲག་པོ་སྐྱེ་
བ་བཞིན། སློབ་དཔོན་ལྟ་བུ་དང་། མཆོག་གསུམ་གྱི་ཡོན་ཏན་མང་དུ་དཔྱད་
ན་དད་པ་ཤུགས་དྲག་སྐྱེ་ཞིང་། དེའི་ཡོན་ཏན་ཐོབ་འདོད་སྐྱེ། འཁོར་འདས་
ཀྱི་སྐྱོན་ཡོན་མང་དུ་དཔྱད་ན་ངེས་འབྱུང་རྒྱས་ཤིང་སྐྱོན་མང་དུ་བསམས་ན་
སྤོང་འདོད་སྐྱེ་བའི་ཕྱིར་ཏེ། འཇོག་སྒོམ་ལ་བར་དུ་གཅོད་བྱེད་བྱིང་རྒོད་
གཉིས་ཡིན་ལ། འཁོར་བའི་ཆོས་མི་རྟག་པ་སོགས་ལ་ངེས་འབྱུང་དང་སྐྱོ་ཤས་



༄༅།ཐོས་བསམ་སྒོམ་གསུམ་གྱི་རྣམ་བཞག
21
སྒོམ་པ་ནི། རྒོད་པ་སེལ་བའི་ཐབས་ཡིན་ཏེ། དབུ་མ་སྙིང་བོ་ལས། རྒོད་པ་
མི་རྟག་ལ་སོགས་པའི་ཡིད་ལ་བྱེད་པས་ཞི་བར་བྱེད། ཅེས་དང་། བླ་མ་སློབ་
དཔོན་དང་མཆོག་གསུམ་གྱི་ཡོན་ཏན་སོགས་ལ་དཔྱད་སྒོམ་བྱེད་པ་ནི། བྱིང་
བ་སེལ་བའི་ཐབས་ཡིན་ཏེ། དབུ་མ་སྙིང་བོ་ལས། ཞུམ་པ་དམིགས་པ་རྒྱ་
ཆེན་དག། བསྒོམས་པས་ཡངས་པ་ཉིད་དུ་བྱཞེས་གསུངས་པའི་ཕྱིར།
གཉིས་པ་གནས་བབས་ཀྱི་རང་ལུགས་ནི། ཐོས་བསམ་སྒོམ་གསུམ་གྱི་
ཤེས་རབ་གསུམ་ཡོད་པ་ལས། ཐོས་པའི་ངོ་བོ་ནི། སྡེ་སྣོད་གསུམ་ལ་སོགས་
པའི་ཚིག་དོན་སྔར་མ་ཐོས་པ་ཉན་ཅིང་འཛིན་པ་དང་། བརྗེད་པ་བྱང་བའི་
ཆེད་དུ་ཁ་ཏོན་དང་གཤར་སྦྱངས་བྱེད་པ་སོགས་ཀྱི་སྒོ་ནས་གོ་བར་བྱེད་པ་དེ་
ཡིན། ཐོས་བྱུང་གི་ཤེས་རབ་ཀྱི་ངོ་བོ་ནི། རང་སྟོབས་ཀྱིས་བསམ་བྱུང་གི་
ཤེས་རབ་མ་རྙེད་ཅིང་། དགེ་བའི་བཤེས་གཉེན་ནམ་ལུང་ཚད་མ་སོགས་ལ་
བརྟེན་ནས་དོན་ལ་སྒྲ་སྤྱི་ཙམ་གྱིས་ངེས་པ་རྙེད་པའི་བློ་གྲོས་དེ་ཡིན། ཐོས་པའི་
མཚན་གཞི་ནི། མདོ་དང་བསྟན་བཅོས་ཀྱི་ཚིག་ཙམ་འཛིན་པ་ལྟ་བུ་སྟེ། རྗེ་
བློ་གྲོས་རྒྱལ་མཚན་གྱིས། སྔོན་ཆད་བློ་ཡུལ་མ་བྱུང་བའི། ཆོས་གང་ཐོས་
ནས་བློར་བཟུང་བ། དེ་ལ་ཐོས་པ་ཞེས་བྱར་བཤད། རྣ་བར་ཐོས་ཀྱང་བློར་
མ་བཟུང་།། དེ་ལ་ཐོས་པའི་མིང་མི་འབྱུང་། ཞེས་གསུངས་སོ།།
ཐོས་པ་ལ་དབྱེ་ན་དུ་མ་ཡོད་དེ། ཉན་ཚུལ་གྱི་སྒོ་ནས་ཚིག་དང་དོན་ལ་
ཉན་པ་དང་། མཉན་བྱའི་ཆོས་ཀྱི་སྒོ་ནས་སྡེ་སྣོད་གསུམ་དང་། རིག་པའི་
གནས་ལྔ་ལ་སོགས་པ་ཡོད། དང་པོ་ཚིག་ཉན་ཚུལ་ནི། ཚིག་ཙམ་བློར་འཛིན་
པའམ། ཚིག་སྒྲུབ་ལུགས་དང་ཚིག་གི་ཆ་ཕྱེད་ནས་ཉན་པ་ལྟ་བུ་ཚིག་ལ་ཉན་པ་
དང་། དོན་ལ་ཉན་པ་ནི། གཏན་ཚིགས་ཡང་དག་གིས་སྒྲ་མི་རྟག་པ་སྒྲུབ་



22
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་
ཚུལ་ལ་ཉན་པ་ལྟ་བུའོ།། གཉིས་པ་མཉན་བྱའི་ཆོས་ཀྱི་སྒོ་ནས། མདོ་སྡེ་དང་།
འདུལ་བ་དང་
། མངོན་པའི་སྡེ་སྣོད་དེ་སྡེ་སྣོད་གསུམ་དང་། གདུལ་བྱ་རྗེས་
སུ་འཛིན་པའི་ཕྱིར་རིག་པའི་གནས་ལྔ་དང་། དབྱེ་བསྡུའི་སྒོ་ནས་གསུང་རབ་
ཡན་ལག་བཅུ་གཉིས། སེམས་ཅན་གྱི་ཉོན་མོངས་སྤྱོད་པའི་གཉེན་པོའི་སྒོ་
ནས། ཆོས་ཕུང་བརྒྱད་ཁྲི་བཞི་སྟོང་སོགས་ཡོད་པ་ཡིན་ནོ།།
ཐོས་བྱུང་གི་བློའི་དབྱེ་བ་ནི། ཐོས་པའི་སྐབས་ལྟར་བྱ་ལ། ཐོས་པའི་
ས་མཚམས། སྤྱིར་ཐོས་པ་ཙམ་ནི། རྣ་བའི་ཐོས་ཙམ་ནས་སངས་རྒྱས་ཀྱི་སའི་
བར་དུ་ཡོད་ཀྱང་། སྔར་མ་ཐོས་པ་སློབ་པའི་ཐོས་པ་ནི། ལམ་མ་ཞུགས་ནས་
ས་བརྒྱད་པའི་བར་དུ་གཙོ་ཞིང་། འབད་རྩོལ་རགས་པ་ཞི་བའི་སྔར་མ་ཐོས་པ་
ས་བཅུ་བའི་བར་དུ་ཡོད་པ་དང་། ཐོས་བྱུང་ཡང་དེ་དང་འདྲ་བར་གསུངས་
སོ།།
བསམ་པའི་ངོ་བོ་ནི། ཚད་མའི་ངེས་པ་རྙེད་པའི་ཕྱིར་དུ་ཐོས་དོན་ལ་
རིགས་པ་བཞི་སོགས་ཀྱིས་ཚུལ་བཞིན་དུ་དཔྱད་པ་དང་སེམས་པ་དེ་ཡིན།
མཚན་གཞི་ནི། ཐོས་དོན་ལ་རིགས་པ་བཞིས་སེམས་པ་ལྟ་བུའོ།།
རིགས་པ་བཞི་ནི། ལྟོས་པའི་རིགས་པ། བྱ་བ་བྱེད་པའི་རིགས་པ།
འཐད་སྒྲུབ་ཀྱི་རིགས་པ། ཆོས་ཉིད་ཀྱི་རིགས་པ་རྣམས་སོ།།
དེ་ཡང་འབྲས་བུ་རྣམས་འབྱུང་བ་རྒྱུ་རྐྱེན་ལ་ལྟོས་པ་ནི་ལྟོས་པའི་རིགས་
པ་ཡིན་ལ། དཔེར་ན། བདེན་གཉིས་ཀྱི་རྣམ་བཞག་སོགས་སོ་སོར་འཚོལ་བ་
ལྟ་བུ། མེས་སྲེག་པའི་བྱ་བ་བྱེད་པ་སོགས་ཆོས་རྣམས་ཀྱིས་རང་རང་གི་བྱ་བ་
བྱེད་པའི་རིགས་པ་ཡིན་ལ། དཔེར་ན། འདི་ནི་ཆོས་སོ།། འདི་ནི་བྱེད་པའོ།།
ཆོས་འདིས་ནི་བྱ་བ་འདི་བྱེད་དོ་ཞེས་འཚོལ་བའོ།།



༄༅།།ཐོས་བསམ་སྒོམ་གསུམ་གྱི་རྣམ་བཞག་
23
ཚད་མ་དང་མི་འགལ་བར་དོན་སྒྲུབ་པ་ནི། འཐད་སྒྲུབ་ཀྱི་རིགས་པ་
ཡིན་ལ། དཔེར་ན། ཅི་འདི་ལ་མངོན་སུམ་དང་རྗེས་དཔག་ཡིད་ཆེས་པའི་
ལུང་གི་ཚད་མ་གསུམ་པོ་ཡོད་དམ་མེད་སྙམ་དུ་འཚོལ་བའོ། མེ་ཚ་བ་དང་ཆུ་
རླན་པ་སོགས་འཇིག་རྟེན་ལ་གྲགས་པའི་ཆོས་ཉིད་དང་། བསམ་གྱིས་མི་ཁྱབ་
པའི་ཆོས་དང་། གནས་པའི་ཆོས་ཉིད་ལ་མོས་པར་བྱེད་ཅིང་དེ་ལྟར་ཡིན་པའི་
རྒྱུ་མཚན་གཞན་སེམས་པར་མི་བྱེད་པ་དེ་དེ་ལྟར་འཚོལ་བའོ།། ཞེས་པ་ལྟར་གོ་
བར་བྱའོ།།
བསམ་བྱུང་གི་ཤེས་རབ་ཀྱི་ངོ་བོ་ནི། ཐོས་དོན་ལ་རིགས་པས་བསམ་
ཞིང་དཔྱད་ནས་ངེས་པ་རྙེད་པའི་བློ་གྲོས་དེ་ཡིན། མཚན་གཞི་ནི། བདག་
མེད་དང་སྒྲ་མི་རྟག་པ་རྟོགས་པའི་རྗེས་དཔག་ལྟ་བུའོ།།
བསམ་པ་ལ་དབྱེ་ན་དུ་མ་ཡོད་དེ། ཇི་ལྟར་ཐོས་པ་བཞིན་དུ། ཚིག་ལ་
སེམས་པ་དང་། དོན་ལ་སེམས་པ་གཉིས་ཡོད། ཚིག་ལ་སེམས་པ་ནི། མིང་
གཅིག་དོན་དུ་མ་ལ་འཇུག་ཚུལ་དང་། མིང་དང་ཚིག་དོན་གཅིག་ལ་འཇུག་
ཚུལ་སེམས་པ་སོགས་ཡོད།
དང་པོ་ནི། རྣམ་བཤད་རིགས་པ་ལས། ཆོས་ནི་ཤེས་བྱ་ལམ་དང་ནི།།
མྱ་ངན་འདས་དང་ཡིད་ཀྱི་ཡུལ།། བསོད་ནམས་ཚེ་དང་གསུང་རབ་དང་།
འབྱུང་འགྱུར་ངེས་དང་ཆོས་ལུགས་ལའོ།། ཞེས་ཆོས་ཞེས་པའི་མིང་གཅིག་
ཉིད་དོན་ཤེས་བྱ་སོགས་བཅུ་ལ་འཇུག་ཚུལ་དང་། ཞིབ་མོ་རྣམ་འཐག་ལས།
ངག་ཕྱོགས་ས་དང་འོད་ཟེར་དང་། ཕྱུགས་དང་མིག་དང་རྡོ་རྗེ་དང་།། མཐོ་
རིས་ཆུ་དང་དོན་དགུ་ལ། མཁས་པའི་གོ་སྒྲ་ངེས་པར་གདགས།། ཞེས་གོ་
ཞེས་པའི་སྒྲ་གཅིག་ཉིད་དོན་དགུ་ལ་འཇུག་ཚུལ་སེམས་པ་ལྟ་བུའོ།།



24
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
རྒྱས་ ཐམས་
ཅད་ མཁྱེན།།
མིང་དུ་མ་དོན་གཅིག་ཏུ་འཇུག་ཚུལ་སེམས་པ་ནི། མདོ་སྡེ་རྒྱན་ལས།
རྒྱལ་སྲས་རྒྱལ་བའི་གཞི་དང་ནི།། རྒྱལ་བྱེད་རྒྱལ་བའི་མྱུ་གུ་དང་། ཞེས་དང་།
འཆི་མེད་ མཛོད་ ལས། བདེར་ གཤེགས་ སངས་
ཆོས་ཀྱི་རྒྱལ་བོ་དེ་བཞིན་གཤེགས།། ཀུན་ཏུ་བཟང་པོ་བཅོམ་ལྡན་འདས།།
བདུད་འདུལ་འཇིག་རྟེན་རྒྱལ་བའོ།། ཞེས་རིམ་པ་ལྟར། རྒྱལ་སྲས་ཞེས་པ་
སོགས་ཀྱི་མིང་དེ་དག་བྱང་ཆུབ་སེམས་དཔའ་ལ་འཇུག་ཚུལ་དང་། བདེར་
གཤེགས་ཞེས་པ་སོགས་ཀྱི་མིང་དེ་དག་རྫོགས་པའི་སངས་རྒྱས་ལ་འཇུག་ཚུལ་
སེམས་པ་ལྟ་བུའོ།
གཉིས་པ་དོན་ལ་སེམས་པ་ལ། བགྲང་བའི་ཚུལ་གྱིས་སེམས་པ་དང་།
གཞལ་བྱའི་ཚུལ་གྱིས་སེམས་པ་གཉིས་ཡོད། བགྲང་བའི་ཚུལ་གྱིས་སེམས་པ་
ནི། ཆོས་རྣམས་ཀྱི་རབ་དབྱེ་ལ་མཁས་པ་དང་། དཔྱད་སྒོམ་སྐྱེ་ཆེད་དུ་ཆོས་
རེ་རེ་དབྱེ་བ་བྱས་ཤིང་བགྲང་ནས་སེམས་པ་དང་། ཕུང་བོ་དང་ཁམས་དང་སྐྱེ་
མཆེད་རྣམས་ལ་རིམ་བཞིན་ནང་གསེས་གྲངས་ཀ་ལྔ་དང་བཅོ་བརྒྱད་དང་བཅུ་
གཉིས་ཀྱི་དབྱེ་བ་བྱས་ཤིང་བགྲང་བའི་ཚུལ་གྱིས་སེམས་པར་བྱེད་པ་ལྟ་བུ་ཡིན་
ནོ
།།
གཞལ་བྱའི་ཚུལ་གྱིས་སེམས་པ་ནི། ཕུང་ཁམས་སྐྱེ་མཆེད་ནས་སངས་
རྒྱས་ཀྱི་སའི་གཞི་ལམ་འབྲས་གསུམ་སོགས་ཀྱི་ཆོས་རེ་རེ་ལ་རིགས་པ་བཞིས་
ཚུལ་བཞིན་དུ་དཔྱད་ཅིང་བསམས་ནས་རྟོགས་པར་བྱེད་པ་ལྟ་བུའོ།།
བསམ་བྱུང་གི་ཤེས་རབ་ལ་དབྱེ་བ། བསམ་པའི་སྐབས་ལྟར་སྦྱོར་རོ།།
བསམ་པའི་ས་མཚམས་ནི། སྤྱིར་བསམ་པ་ཙམ་ནི། བསམ་ཤེས་ཙམ་ནས་ས་
བཅུ་བའི་བར་དུ་ཡོད། སྔར་སྒྲོ་འདོགས་མ་ཆོད་པ་གཅོད་ཕྱིར་སེམས་པའི་



༄༅།།ཐོས་བསམ་སྒོམ་གསུམ་གྱི་རྣམ་བཞག།
25
བསམ་པ་ནི། ལམ་མ་ཞུགས་ནས་ས་བརྒྱད་པའི་བར་དུ་གཙོ་ཞིང་ས་བཅུ་བའི་
བར་དུ་ཡོད་ལ། བསམ་བྱུང་གི་ཤེས་རབ་ཀྱང་དེ་དང་འདྲ་བར་གསུངས་སོ།།
སྒོམ་པའི་ངོ་བོ་ནི། བསམ་བྱུང་གིས་ངེས་པ་རྙེད་པའི་དོན་དེ་ལ་དཔྱད་
འཇོག་ཅི་རིགས་ཀྱི་སྒོ་ནས་ཡིད་ནང་དུ་ཕྱོགས་ཏེ། འདྲིས་པར་བྱེད་པ་དེ་ཡིན་
ལ། ཐོས་བསམ་སྒོམ་གསུམ་གྱི་རྣམ་བཞག་ཏུ། སྒོམ་པའི་ངོ་བོར་ཐོས་བསམ་
གྱི་དོན་ལ་སྒྲོ་འདོགས་ཚད་མས་བཅད་དེ། ངེས་པའི་དོན་ལ་དཔྱད་འཇོག་ཅི་
རིགས་ཀྱི་སྒོ་ནས་ཡིད་དོན་དེ་ལས་གཞན་དུ་མི་གཡེང་བར་ཁ་ནང་དུ་ཕྱོགས་ཏེ།
དོན་དེ་ཉིད་བསྣན་ཏེ་ཡིད་ལ་འདྲིས་པར་བྱེད་པ་དེ་དེ་ཡིན་པའི་ཕྱིར། ཞེས་
གསུངས་ཡོད། དམིགས་པ་ལ་རྩེ་གཅིག་པའི་འཇོག་སྒོམ་དང་། བྱང་ཆུབ་ཀྱི་
སེམས་སྒོམ་པའི་དཔྱད་སྒོམ་ལྟ་བུ་མཚན་གཞི་ཡིན།
སྒོམ་བྱུང་གི་ཤེས་རབ་ཀྱི་ངོ་བོ་ནི། བསམ་བྱུང་གིས་ངེས་པ་རྙེད་པའི་
དོན་ལ་འདྲིས་ཤིང་གོམས་པར་བྱས་པ་ལས་ཤིན་སྦྱངས་ཁྱད་པར་ཅན་གྱིས་ཟིན་
པའི་སེམས་རྩེ་གཅིག་པ་རྙེད་པ་དེ་ཡིན། ཞི་གནས་དང་ལྷག་མཐོང་གཉིས་ལྟ་
བུ་མཚན་གཞི་ཡིན་ནོ།།
སྒོམ་ལ་དབྱེ་ན་དུ་མ་ཡོད་དེ། སྒོམ་ཚུལ་གྱི་སྒོ་ནས་དཔྱད་སྒོམ་དང་།
འཇོག་སྒོམ་གཉིས་ཡོད། དགོས་པའི་དབང་གིས། ལམ་དང་ཡོན་ཏན་མ་
ཐོབ་པ་ཐོབ་ཆེད་དང༌། ཐོབ་པ་འཕེལ་ཆེད་དང་། སྡིག་སོགས་བསལ་ཕྱིར་
དང་། སྒྲིབ་པ་སུན་འབྱིན་པའི་གཉེན་པོ་སོགས་ཆེད་དུ་སྒོམ་པ་བཞི་ཡོད་དེ།
ཀུན་བཏུས་ལས། ལམ་སྒོམ་པ་གང་ཞེ་ན། ཐོབ་པར་བྱ་བའི་ཕྱིར་སྒོམ་པ་
དང་། བསྟེན་པའི་སྒོམ་པ་དང་། བསལ་བའི་ཕྱིར་སྒོམ་པ་དང་། གཉེན་པོ་
སྒོམ་པའོ། ཞེས་གསུངས་པའི་ཕྱིར། རྟེན་གྱི་སྒོ་ནས་ལམ་མ་ཞུགས་ཀྱི་གང་



26
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ཟག་དང་། ཚོགས་སྦྱོར་མཐོང་སྒོམ་གྱི་གང་ཟག་ལྔའི་སྒོམ་ཡོད། ཡུལ་གྱི་སྒོ་
ནས་ཇི་ལྟ་ཇི་སྙེད་ཀྱི་སྒོམ་གཉིས་དང་
། མཁྱེན་གསུམ་གྱི་རྣམ་པ་བརྒྱ་བདུན་ཅུ་
རྩ་གསུམ་སྒོམ་པ་སོགས་ཡོད་པ་ཡིན་ལ། སྒོམ་བྱུང་ལའང་དབྱེ་བ་སྒོམ་པ་ཇི་ལྟ་
བ་བཞིན་འབྱུང་བ་རིགས་བསྒྲེ་བར་བྱའོ།།
དེ་ཡང་བྱང་ས་ལས། སྒོམ་པ་གང་ཡིན་ཞེ་ན། མདོར་བསྡུ་ན་རྣམ་པ་
བཞིར་རིག་པར་བྱའོ།། ཞི་གནས་དང་། ལྷག་མཐོང་དང་། ཞི་གནས་དང་
ལྷག་མཐོང་གོམས་པ་དང་། ཞི་གནས་དང་ལྷག་མཐོང་ལ་མངོན་པར་དགའ་
བའོ།། ཞེས་གསུངས་པའི་ཕྱིར།
དེས་ན། སྒོམ་ཐམས་ཅད་ནི་བསྡུས་ན། དཔྱད་སྒོམ་དང་། འཇོག་
སྒོམ་གཉིས་སུ་འདུ་ལ། འཇོག་སྒོམ་ཞི་གནས་དང་། དཔྱད་སྒོམ་ལྷག་མཐོང་
གི་སྒོམ་ལས་མ་འདས་ཤིང་། ཞི་ལྷག་གི་སྒོམ་གཉིས་ཀྱི་ངོ་བོ་ཅུང་ཟད་ཅིག་
བརྗོད་ན། ཤིན་སྦྱངས་ཁྱད་པར་ཅན་གྱིས་ཟིན་པའི་སྒོམ་བྱུང་གི་ཏིང་ངེ་
འཛིན་དེ་ཞི་གནས་ཀྱི་མཚན་ཉིད་ཡིན། སེམས་ཕྱི་རོལ་ཏུ་གཡེངས་པ་ཞི་ནས་
ནང་དུ་དམིགས་པ་ལ་རྩེ་གཅིག་ཏུ་གནས་པས་ན་ཞི་གནས་ཞེས་བྱའོ། ཞི་
གནས་གྲུབ་པའི་ཚུལ་ནི། འབད་རྩོལ་ལ་མི་ལྟོས་པར་ཏིང་ངེ་འཛིན་རང་
བབས་སུ་འཆར་བའི་མཉམ་འཇོག་སེམས་གནས་དགུ་བ་ལ་ཤིན་སྦྱངས་ཁྱད་
པར་ཅན་གྱིས་ཟིན་པའི་ཚེ་ཞི་གནས་གྲུབ་པ་ཡིན་ལ། ཤིན་སྦྱངས་སྐྱེ་ཚུལ་དང་
གནས་གྲུབ་པའི་གོ་རིམ་ཡོད་དེ། སེམས་གནས་དགུ་བའི་ཐོག་མའི་ཤིན་
སྦྱངས་ཕྲ་མོ་སྐྱེ། དེའི་རྗེས་སུ་སེམས་ཤིན་སྦྱངས་སྐྱེ། དེའི་རྗེས་སུ་ལུས་ཤིན་
སྦྱངས་སྐྱེ། དེ་ལ་བརྟེན་ནས་ལུས་ལ་བདེ་ཉམས་ཆེན་པོ་སྐྱེ། དེའི་མཐུས་
སེམས་ཤིན་སྦྱངས་ཀྱི་བདེ་བ་སྐྱེ། ལུས་ཤིན་སྦྱངས་སྐྱེས་མ་ཐག་གི་དགའ་ཡལ་
ཞི་



༄༅ཐོས་བསམ་སྒོམ་གསུམ་གྱི་རྣམ་བཞག།
27
ཡལ་བ་དེ་ཆུང་ངུར་སོང་ནས་སེམས་དམིགས་པ་ལ་ལྷན་ནེ་སྡོད་པའི་ཤིན་
སྦྱངས་མི་གཡོ་བ་ཐོབ་པ་དང་། དུས་མཉམ་དུ་ཞི་གནས་གྲུབ་པ་ཡིན་པར་རྗེ་
འཇིགས་མེད་དབང་བོས་ གསུངས་ ཤིང་། ལུས་ཀྱི་གནས་ངན་ལེན་ དང་།
ལུས་ཤིན་སྦྱངས་ནི་གཟུགས་ཕུང་དང་རེག་བྱ་ཡིན། སེམས་ཀྱི་གནས་ངན་
ལེན་དང་། སེམས་ཤིན་སྦྱངས་ནི་སེམས་བྱུང་འདུ་བྱེད་ཡིན་པར་གསུངས་སོ།།
དཔྱད་སྟོབས་ཀྱིས་དྲངས་པའི་ཤིན་སྦྱངས་ཁྱད་པར་ཅན་གྱིས་ཟིན་པའི་
ཆོས་རབ་ཏུ་རྣམ་འབྱེད་ཀྱི་ཤེས་རབ། ལྷག་མཐོང་གི་མཚན་ཉིད། ཞི་གནས་
ལས་ལྷག་པའམ་ཁྱད་པར་བ་ཞིག་མཐོང་བས་ལྷག་མཐོང་ཞེས་བྱའོ།
ལས་དང་པོ་བས་ལྷག་མཐོང་གསར་སྒྲུབ་ཀྱི་སྐབས་སུ་ལྷག་མཐོང་སྒོམ་
ཚུལ་ནི། དཔྱད་འཇོག་སྤེལ་མ་བྱས་ནས་སྒོམ་ལ། ལྷག་མཐོང་སྒྲུབ་པའི་ཚུལ་
ནི། དཔྱད་པའི་དཔྱད་སྟོབས་ཀྱིས་ཤིན་སྦྱངས་ཁྱད་པར་ཅན་ནམ་ཐོབ་པ་
དང་དུས་མཉམ་དུ་ལྷག་མཐོང་དང་ཞི་ལྷག་ཟུང་འབྲེལ་དང་མོས་པ་ཡིད་བྱེད་
ཉོན་མོངས་རྣམ་པར་སྦྱོང་བའི་ཡིད་བྱེད་རྣམས་དུས་མཉམ་དུ་ཐོབ་པོ།།
ཞི་ལྷག་ཟུང་དུ་འབྲེལ་ཚུལ་ནི། ཆོས་རབ་ཏུ་རྣམ་འབྱེད་ཀྱི་ལྷག་མཐོང་
དང་། སེམས་རྩེ་གཅིག་པའི་ཞི་གནས་གཉིས་སྟོབས་མཚུངས་སུ་དུས་གཅིག་
ལ་མཚུངས་ལྡན་དུ་འཇུག་པ་དེ་ཡིན་ནོ།།
ཞི་གནས་ཀྱི་སྒོམ་དང་། འཇོག་སྒོམ་དང་། ཏིང་ངེ་འཛིན་གྱི་སྒོམ་
གསུམ་དོན་གཅིག ཤེས་རབ་ཀྱི་སྒོམ་དང་། དཔྱད་སྒོམ་དང་། ལྷག་མཐོང་
གི་སྒོམ་གསུམ་དོན་གཅིག་ཡིན་ལ། ལྷག་མཐོང་ལ་འཇོག་སྒོམ་ཞིག་ཀྱང་ཡོད་
པས་སྐབས་འདིའི་ ལྷག་ མཐོང་ ཡིན་ ན་ དཔྱད་ སྒོམ་ ཡིན་ པས་ མ་ ངེས་ ཏེ།
མཚན་མ་ལས་བྱུང་བའི་ལྷག་མཐོང་འཇོག་སྒོམ་ཡིན་པར་གསུངས་སོ།།



28
༄༅ཀམུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
སྒོམཔའི་ས་མཚམས་ནི། སངས་རྒྱས་ཀྱི་ས་ན་སྒོམ་ཟིན་མ་ཉམས་པ་
ཡོད་ཀྱང་། ཉམས་ལེན་གྱི་སྒོམ་ནི་ལམ་མ་ཞུགས་ནས་རྒྱུན་མཐའི་བར་དུ་ཡོད་
དོ། ལམ་དེའི་རིགས་འདྲ་མ་ཐོབ་པ་གསར་དུ་སློབ་པའི་སྒོམ་ནི་གཙོ་བོ་ས་
བརྒྱད་པའི་བར་དུ་འཇོག ས་བརྒྱད་པ་ནས་དཔའ་བར་འགྲོ་བའི་ཏིང་ངེ་
འཛིན་བརྙེས་པའི་ཕྱིར། སྔར་མ་ཐོས་པའི་དོན་ལ་འབད་རྩོལ་རགས་པས་
གསར་དུ་སློབ་པ་དང་། རང་གི་རིགས་འདྲ་མ་ཐོབ་པའི་ལམ་གཞན་ལ་དེ་
འདྲའི་གསར་སློབ་ཀྱི་སྒོམ་པ་མེད་པར་གསུངས་སོ།།
དེ་ཡང་ཇི་སྐད་དུ། རྗེ་ལམ་རིམ་ཆེན་མོ་ལས། དེས་ན་ཐོས་པ་ཅི་ཙམ་
མང་བ་དེ་ཙམ་དུ་དེ་ལས་བྱུང་བའི་ཤེས་རབ་མང་ལ། དེ་མང་བ་ཙམ་དུ་
བསམ་པ་མང་བ་དང་། དེ་མང་བ་ཙམ་དུ་དེ་ལས་བྱུང་བའི་ཤེས་རབ་མང་བ་
དང༌། དེ་ཇི་ཙམ་མང་བ་བཞིན་དུ་བསྒོམ་པའི་ཉམས་སུ་ལེན་པ་མང་ལ། དེ་
མང་ན་སྐྱོན་འགོག་པ་དང་། ཡོན་ཏན་སྒྲུབ་པའི་ཚུལ་མང་བས་སྒོམ་བྱེད་པ་ལ་
ཐོས་ བསམ་ གལ་ ཆེ་ བར་ གསུང་ རབ་ དགོངས་ འགྲེལ་ དང་ བཅས་ པ་ནས་
གསུངས་པ་ཡིན་གྱི། ཞེས་པ་ལྟར་ཐོས་བསམ་སྒོམ་གསུམ་གྱི་འཇུག་རིམ་ལ་ཤ་
རུས་རྡོ་ཐུག་གིས་ཚུལ་བཞིན་གཞོལ་ནས་ཤེས་རབ་གསུམ་ག་མངོན་དུ་མཛད་དེ།
མདོ་སྔགས་གཉིས་དང་རིག་གནས་གཞན་སོགས་ཕྱི་ནང་རིག་པའི་རྒྱལ་ཁམས་
ལ་གཞན་དྲིང་མི་འཇོག་པའི་ཟླ་མེད་པའི་མཁས་པ་དང་། རྣམ་མཁྱེན་རྒྱལ་
བའི་གོ་འཕང་རིང་མིན་མྱུར་དུ་འཐོབ་པ་ལ་འབད་པ་བརྒྱ་ཕྲག་གིས་འཛོལ་བ་
མེད་པར་བྱའོ།།
ཞེས་སྔོན་རབས་རྒྱུ་བོད་མཁས་པ་རྣམས་དང་ཀུན་མཁྱེན་ཆེན་པོ་སྔ་ཕྱི་
གཉིས་ཀྱི་ལེགས་པར་བཤད་པས་རྐང་བཙུགས་ནས་ཐོས་བསམ་སྒོམ་གསུམ་གྱི་
རྣམ་བཞག་ཅུང་ཙམ་བརྗོད་པ་འདི་ནི། ཕུགས་འདུན་དང་ཡིད་ཀྱི་གཏད་སོ་



༄༅།།ཐོས་བསམ་སྒོམ་གསུམ་གྱི་རྣམ་བཞག།
29
བྲལ་བའི་ལྟ་བ་འཆལ་ཧྲུལ་ཅན། ལོག་ལམ་རྟག་ཆད་ཀྱི་མཐའ་གང་རུང་དུ་
གཞོལ་བའི་གསར་བུ་རྣམས་ཀྱིས་ཚོད་མེད་བྱུང་རྒྱལ་དུ་སྨྲ་བའི་གཏམ་དང་
གཏན་ནས་མི་མཚུངས་ཤིང་། སྔོན་བྱོན་རིག་པའི་མེས་པོ་དག་གི་གསུང་རབ་
ལ་ཚུལ་བཞིན་གུས་པའི་རྣམ་དཔྱོད་དང་ལྡན་པ། དཔྱད་པ་དབུས་སུ་གནས་
པའི་ལྟ་ བ་ ལ། བློ་མིག་ཅུང་ ཟད་ ཡངས་ པ་ དྷཱི ཚ་ སྦྱིན་ པ་ དར་ རྒྱས་ སམ་
དབྱངས་ཅན་སྒེག་པའི་རྡོ་རྗེར་འབོད་པས། རབ་གནས་ལྕགས་འབྲུག་སྤྱི་ལོ་
ཉིས་སྟོང་ཐམ་པའི་ས་ག་ཟླ་བའི་གྲལ་ཚེས་བཅོ་ལྔར་གྲུབ་པར་བྱས་སོ།།
དགེ་བས་རང་གཞན་སྐྱེ་འགྲོ་མཐའ་དག་ཐོས་སོགས་ཀྱི་བགྲོད་པ་མཐར་
ཕྱིན་ཏེ། ཀུན་གཟིགས་ཡེ་ཤེས་མཆོག་གི་བང་མཛོད་ལ་མངའ་བརྙེས་པར་གྱུར་
ཅིག་གུའོ།།



30
མི་རིགས་ཡར་རྒྱས་ལ་འབྲལ་ཐབས་མེད་པའི
བླང་བྱའི་ཐད་ཀྱི་བགྲོ་གླེང་།
དེ་ཡང་རྒྱལ་ཀུན་སྙིང་རྗེ་ཟླ་སྟོང་བྱེ་བའི་རང་གཟུགས་བརྩེ་ཆེན་ཕྱག་ན་
པདྨོ་ལུགས་གཉིས་འཁོར་ལོ་བསྐོར་བའི་རྒྱལ་སྲིད་དུ་རྟག་བརྟན་གཡུང་དྲུང་
དམ་པའི་རང་ཁམས་སུ་འཚོ་གཞེས་པའི་ཞིང་ཁམས་ཁོར་ཡུག་མུ་ཁྱུད་དཀར་
པོའི་གཟི་འོད་ཕྱོགས་སུ་འཕྲོ་བའི་རི་བོ་གངས་ཅན་པ་རྣམས་ལ། གཏམ་དུ་
གླེང་བར་བྱ་བ་ནི། ངེད་ཅག་གི་བླ་སྲོག་ལྟ་བུའི་ཆོས་དང་རིག་གནས་སྤྱི་ཚོགས་
འཚོ་བ་སོགས་ཡར་རྒྱས་དང་སྔོན་ཐོན་བྱེད་པ་ལ་འབྲལ་ཐབས་མེད་པ་ནི་མི་
རིགས་སློབ་གསོ་ཡིན་པས། ང་ཚོ་ཚང་མས་འདིའི་ཐད་ལ་སྨན་པའི་ཐབས་སུ་
འགྲོ་ངེས་ཀྱི་ལག་ལེན་ཅི་ཡོད་དང་། གཟུ་བོར་གནས་པའི་དགག་བཞག་གི་
སྟངས་སྟབས་ལ་རྩོལ་ལེན་བྱེད་པ་སོགས་གནད་དུ་ཐིངས་པའི་དགོས་མཁོ་
ལྷུགས་པར་འདོན་པ་ནི། གལ་འགངས་སྒོས་གཏུགས་ཀྱི་གནད་འགག་ཆེན་པོ་
ཞིག་ཏུ་གྱུར་ཡོད། དེའི་ཕྱིར་བློ་ལྡན་སུ་ལ་མཚོན་ན་ཡང་། མཐའ་གཉིས་
བྲལ་བའི་རྣམ་དཔྱོད་ཀྱིས་དྲང་བདེན་མཁས་པའི་འདུན་ལམ་གྱི་བླང་དོར་
འདོན་པ་ནི། སྔོན་ཐོན་བཤུལ་ལམ་འཁྲིད་པའི་ས་མཁན་དང་། རྗེས་ལུས་
དོང་ནས་འདྲེན་པའི་དཔུང་གྲོགས་ཡིན་ལ། མི་རིགས་ལ་ཤ་ཞེན་རུས་ཞེན་ཆེ་
བ་ངེས་པར་བདེན་ན། སྙིང་དང་རྐང་གི་ཁོང་ནས་ཤ་ཕིགས་རུས་ཟད་ཀྱིས་



༄༅།།མི་རིགས་བླང་བྱའི་ཐད་ཀྱི་བགྲོ་གླེང་།
31
སྨན་པའི་རམ་འདེགས་ལ་འབད་འབུངས་བགྱི་བ། ཕྱི་བཤོལ་མི་རུང་བའི་
ལས་འགན་ཉག་གཅིག་རེད།
དེས་ན། མི་རིགས་ཡར་རྒྱས་ལ་འབྲལ་ཐབས་མེད་པའི་སློབ་གསོའི་
བླང་བྱར་དགག་སྒྲུབ་ཀྱི་བསླབ་པར་བྱ་བའི་གནད་འགག་འགའ་ཞིག་འབུར་
ཐོན་དུ་བྱས་ན་སྤྱིར་དབུགས་ཀྱི་གཏོང་ལེན་དང་། ཁ་ཟས་འཚོལ་ཙམ། བདེ་
འདོད་སྡུག་བསྔལ་མི་འདོད་པ་སོགས་ནི། སེམས་ཅན་གང་ཟག་སྤྱིའི་ཐུན་
མོང་གི་ཆོས་སུ་དབང་ཡང་། སྨྲ་ཤེས་དོན་གོ་བ་ནི་གཞན་ལ་མེད་ཅིང་། མིའི་
ཐུན་མོང་མ་ཡིན་པའི་འཇོག་བྱེད་ཤ་སྟག་ཡིན་པས། མི་ནི་སེམས་ལྡན་གཞན་
ལས་ཆེས་ལྷག་པའི་གང་ཟག་མཐོ་ཤོས་ཤིག་ཡིན་པ་མ་ཟད། བསླབ་པར་བྱ་བ་
རྣམས་མིའི་བགོ་སྐལ་གྱི་ཚུལ་དུ་ཡོད་པའི་ཁྱད་ཆོས་མང་དུ་ལྡན། སུ་ཡིན་དེ་
རྟོགས་ཤིང་། མི་རུ་སྐྱེས་པའི་རིན་ཐང་ཡོད་པ་ཞིག་ངེས་པར་བྱེད་དགོས།
རིག་གནས་ སློབ་ སྦྱོང་མེད་པར་འཚོ་རྟེན་ཙམ་གྱིས་འདའ་བར་བྱེད་པ་ནི།
དུད་འགྲོ་དང་སྐལ་བ་མཉམ་ཞིང་། མི་ཡི་རིན་ཐང་ཆུད་ཟོས་སུ་ཟད་པའི་ཚོད་
ལས་མ་འདས་སོ།།
བོད་མི་རིགས་བྱིངས་ལ་མཚོན་ན་ཡང་། སྤྱི་ཚོགས་ཀྱི་འཚོ་བ་འདི་
འདྲའི་རྗེས་ལུས་སུ་གྱུར་པ་ནི། རིག་གནས་སློབ་གསོ་དང་། སྔོན་ཐོན་གོམས་
པའི་འདུ་ཤེས་བྲལ་བའི་གནད་དོན་འདི་དག་ལ་ཐུག་ཡོད། སློབ་གསོའི་
བདུད་རྩི་འདི་མྱོང་མ་ཐུབ་ན། ཉམས་ཆག་རྒུད་པའི་ནད་རིམས་ཀྱི་གཡུལ་ངོ་
ལྡོག་མི་ཐུབ་པ་དངོས་པོའི་ཆོས་ཉིད་རེད། ཁ་སང་གི་དུས་རབས་ལ་ང་ཚོས་
ཆོས་དང་རིག་གནས་ཚན་རིག་ཤེས་བྱར་སྦྱང་བརྩོན་རྣལ་མའི་དོ་སྣང་མེད་པར་
རང་མགོ་རང་གིས་བསྐོར་ནས་ཉི་མ་འཁྱོལ་ཐབས་ཙམ་གྱིས་སོང་མོད། ཕྱིས་



32
༄༅ཀམུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
སུའང་དེ་ལྟར་སྡོད་པ་ནི། རྒུད་པའི་རྒྱབ་རྫོང་ལ་དཔུང་གཉེན་བཅོལ་བའི་
ཚུལ་ལས་མ་འདས་པས། འཆི་བ་ལས་འཚོ་བར་བྱེད་པའི་གནས་ དང་གོ་
སྐབས་མེད་དོ།
མང་ཚོགས་ ཀྱི་ཁྲོད་ན་བརྒྱ་ཆའི་དགུ་བཅུ་ སློབ་ སྦྱོང་ ལ་ མི་ སྤྲོ་ཞིང་།
དེའི་དབང་གིས་བུ་དང་བུ་མོ་སློབ་གྲྭར་མི་འཇུག་པ་དང་། མི་རྣམས་ཀྱི་བསམ་
བློ་ཆུང་ཞིང་གུ་དོག་པ་དང་། བློ་ཕུགས་ཐུང་བ་སོགས་ཀྱི་དབང་གིས་དོན་དག་
ཅུང་ཟད་ཙམ་ལ་བརྟེན་ནས་གྱོད་དང་ཁ་མཆུ་འཁྲུག་རྩོད་འཁོན་འཛིང་ནང་
དམེ་བྱེད་པ་སོགས་དང་། ཁྱིམ་མཚེས་གཡས་གཡོན་དང་། སྡེ་ཁག་ཚོ་ཁག་
བར་དང་། རོང་འབྲོག་ཕན་ཚུན་དང་ལྷོ་ཁ་བྱང་ཁ་ལྟ་བུ་ཕན་ཚུན་གྱི་བར་ན།
ཕྱོགས་ལྷུང་འཐེན་འཁྱེར་དང་། ཁྱོད་ཤི་ང་གསོན་སོགས་གདུག་རྩུབ་ཡ་ང་
བའི་ངན་ཞེན་རྒྱུན་འབྱམས་སུ་གནས་པ་སྟེ། རང་རིགས་ཐུར་དུ་ཉམས་ཆག་
རྒུད་དམས་སུ་གཏོང་བའི་ཕྱི་རྐྱེན་ནང་རྐྱེན་དང་། སྒེར་སྐྱོན་སྤྱི་སྐྱོན་སོགས་ཧ་
ཅང་ཐུ་ཆེ་བའི་རྐྱེན་གྱིས་ངེས་དོན་ཆོས་ཀྱི་དབང་ཕྱུག་ལཱ་མོའི་ཡོངས་འཛིན་
དམ་པ་རྗེ་བཙུན་བློ་བཟང་མཁས་གྲུབ་རྒྱ་མཚོས་རྐང་ཚའི་དགོན་གོང་མར་དུས་
འཁོར་དབང་ཆེན་གནང་སྐབས། གདུལ་བྱ་སེར་སྐྱ་རྒན་གཞོན་ཁྲི་ཕྲག་མང་
པོར་རང་རིགས་ཀྱི་སྐྱོན་དང་མཚང་ལ་ཉེ་བའི་བསླབ་བྱ་གང་རྒྱས་གནང་ཞིང་།
ལྷག་པར་གནས་སྐབས་ཀྱི་དོན་ཕྲན་ཙམ་ལ་བལྟས་ནས། གཡུལ་འཁྲུག་འཐབ་
རྩོད་ཕུ་ནུ་ནང་དམེ་བྱེད་པ་སོགས་མང་ཚོགས་སྡུག་བསྔལ་ལ་སྦྱོར་བའི་བྱ་སྤྱོད་
ངན་པ་འདི་དག བསམ་བློ་དང་། རིག་གནས་སློབ་གསོ་མེད་པའི་བླུན་པོའི་
རང་མཚང་དུད་འགྲོའི་བྱ་སྤྱོད་ཡིན་པར་གསུངས་ཤིང་། མཐུན་སྒྲིལ་དང་ཞི་
བདེ་ལ་བརྩི་བཀུར་དང་། བུ་དང་བུ་མོ་སློབ་གྲྭར་འགྲིམ་ཞིང་། དུས་རབས་



ཀམི་རིགས་བླང་བྱའི་ཐད་ཀྱི་བགྲོ་གླེང་།།
33
ཛ་
ཀྱི་འགྲོས་དང་བསྟུན་ནས། ཚན་རིག་རིག་གནས་སོགས་བསླབ་བྱའི་གནས་ལ་
བརྩོན་པ་ཧུར་ཐག་བྱེད་དགོས་ཚུལ་སོགས་བསླབ་བྱ་གནད་དུ་ཐིངས་པ་ཆེད་དུ་
བསྩལ་བ་ནང་བཞིན་རེད། ཡར་རྒྱས་ལ་བར་ཆད་གཏོང་བའི་སྐྱོན་མཚང་ཅི་
ཡོད་ལ་དག་སེལ་ཐེར་འདོན་བྱེད་པའི་ཡིད་ཀྱིས་བསམ་གཞིག་དང་། ངག་
གིས་བསླབ་མོལ། ལུས་ཀྱིས་ལག་ལེན་བྱེད་པ་བཅས་ཆ་གང་ཅིའི་ཐད་ནས།
དགོས་མཁོ་རྩལ་དུ་འདོན་པ། བློ་གྲོས་ཀྱི་རྩལ་དང་ལྡན་པ་རྣམས་ཀྱིས་བགྱི་
བར་འོས་པའི་འགན་འཁྲིར་གནས་སོ།།
ཕ་མའི་རྔུལ་ཆུའི་དཀའ་སྡུག་ལས་གྲུབ་པའི་སློབ་ཡོན་གྱི་རིན་ཐང་ཙམ་
ཡང་མི་ལོན་པའི་སློབ་མ། མྱོས་ཆུ་ཐ་མག་སོགས་ལ་རོལ་ཅིང་། བག་མེད་
རྣམ་གཡེང་གིས་མི་ཚེ་སྟོང་ཟད་བྱེད་པ། རང་དོན་མི་ཤེས་པའི་མ་རབས་ཐ་
ཤལ་དང་། བྱ་བ་ངན་ཞེན་གྱི་ལེ་ལོའི་དབང་དུ་གྱུར་པ། མི་ཚེ་ཕམ་ཁས་
འདའ་བཞིན་པ་མང་པོ་མཆིས། དེ་རིགས་ལའང་འབྲེལ་ཡོད་ཀྱི་ཕ་མ་དགེ་
རྒན་ སོགས་ གང་འོས་ཀྱིས་བསླབ་བྱས་བསྒྱུར་བཅོས་བྱ་བའི་གནས་ ཡིན།
དམིགས་བསལ་གྱི་གླེང་བར་བྱ་བ་ནི། འགའ་ཞིག་གིས། བཤད་སྒྲུབ་ཀྱི་
དགོན་སྡེ་ཁག་ན་གཙོ་སྐྱོང་བྱེད་བཞིན་པའི་བོད་ཀྱི་ཆོས་དང་རིག་གནས་སོགས་
ལ་བླང་དོར་དཔྱད་འཇོག་མེད་པར་མཐའ་གཅིག་ཏུ་སྙིགས་ལུད་དུ་དོར་དང་
འདོར་བཞིན་ཡོད་པ་དང་། དེ་བཞིན་འགའ་ཞིག་གིས་ཀྱང་། གསར་བྱུང་
ཤེས་བྱའི་རིགས་ལ་ཅིར་མི་སྙམ་པར་རྙིང་ཞེན་ཁོ་ནས་ཚིམས་པར་འདུག དེ་
གཉིས་ཆར་ཕྱོགས་ཞེན་གྱི་འདོད་ཆགས་ཁ་ཚ་བ་ཞིག་དང་། རྨོངས་པའི་རང་
རྟགས་ལས་མི་འདུག གསར་རྙིང་གཉིས་ཀའི་ཁྲོད་དུ་ལེགས་ཉེས་གཉིས་ཆར་
ཡོད་པས། གསར་རྙིང་གཉིས་ཀར་ལེགས་ཉེས་ཚོད་རྟོག་བྱས་ཏེ། གསར་



34
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
རྙིང་གི་དགེ་མཚན་འགྲན་བཞིན་སྤེལ་རྒྱུ་ནི་ཡར་རྒྱས་ཀྱི་བྱེད་ཐབས་བླ་མེད་
ཡིན། ཕྱོགས་ཞེན་དེ་རིགས་ནི། ཡར་རྒྱས་ཀྱི་ཞབས་འདྲེན་དང་ཚེ་སྲོག་གི་
གཤེད་མ་རེད། གསར་རྙིང་གི་ཆོས་འདི་དག་གི་ནང་ན། གསར་བས་རྙིང་
བར་ཕན་ཞིང་རྙིང་བས་གསར་བ་ལ་ཕན་པ་ལྟ་བུའི་དགོས་མཁོའི་འབྲེལ་བ་
མང་དུ་གྲུབ། གསར་རྙིང་གི་ངོ་མཚར་མཐུན་སྡེབ་དང་། གཅིག་གྲོགས་
གཅིག་གིས་བྱེད་པ་ཡར་རྒྱས་ཀྱི་ལམ་ཕྱོགས་འདོར་ཐབས་མེད་པའི་བླང་བྱ་ཡིན།
དགོན་གྲྭ་དང་སློབ་གྲྭའི་སློབ་གསོ་བ་སུ་ཡིན་ཀྱང་། ཕན་ཚུན་གྱིས་ཉམས་མྱོང་
མཐུན་སྡེབ་དང་། ཤེས་བྱ་བརྗེ་རེས་བྱེད་པ། གཅིག་ཏིང་གཅིག་གིས་སྐྱོར་ག
སོགས་རྡོག་རྩ་གཅིག་སྒྲིལ་གྱི་སྡོམ་ཚིག་ལ་བརྩི་བཀུར་བྱེད་པ་ནི། ཆོས་དང་
རིག་གནས་དང་སྤྱི་ཚོགས་འཕེལ་རྒྱས་ཀྱི་རྩ་བའི་རྨང་གཞི་དང་རྩེ་མོར་སྙེག་
པའི་ཐབས་ཤེས་ཀྱི་སྙིང་བོ་ཡིན་ནོ།།
འགའ་ཞིག་གིས་ཆོས་དང་རིག་གཞུང་གི་གནད་མ་གོ་བར། རྙིང་བ་
ཐམས་ཅད་གཞི་མེད་རྩ་བརླག་ཏུ་གཏོང་དགོས་པའི་འབོད་སྐུལ་སྒྲོག་པ་བྱིས་
པའི་མུ་ཅོར་དང་། བླུན་པོའི་དེ་ཉིད་ལས་མ་འདས་ཏེ། རང་རེའི་མི་རིགས་
འདིའི་ཆོས་སྲིད་ཡར་རྒྱས་སུ་གཏོང་དགོས་ན། གདོད་མའི་རྨང་གཞིའི་སྟེང་
དུ་ཉིང་བཅུད་ཚུར་ལེན་དང་། བཟང་ལ་བཟང་སྣོན་གྱི་ལེགས་ལམ་ཉམས་སུ་
བསྟར་བ་ལས་རྨང་གཞིར་བླང་དོར་དཔྱད་འཇོག་མེད་པར་ཐམས་ཅད་རྨེག་
མེད་དུ་བྱས་ཏེ་གསར་རྐྱང་ཞིག་དེའི་ཚབ་ཏུ་བཀོད་པ་ནི། གཞི་མེད་ཀྱི་ཉམས་
རྒུད་དུ་གྱུར་པ་ལས་ཡར་རྒྱས་ཀྱི་བྱེད་ཐབས་དང་འགལ་བ་ཉིད་དོ།
དེས་ན། རང་རེའི་མི་རིགས་འདི་དང་འབྲལ་ཐབས་མེད་པའི་སྲོལ་
རྒྱུན་རིག་པའི་གཞུང་གི་ཉིང་བཅུད་དང་། གསར་དར་ཤེས་རིག་གི་ལེགས་ཆ་



༄༅མི་རིགས་བླང་བྱའི་ཐད་ཀྱི་བགྲོ་གླེང་།
35
གཉིས་མཉམ་འབྲེལ་གྱི་ཚུལ་དུ་དར་སྤེལ་བྱེད་པ་སོགས་མི་རིགས་རམ་འདེགས་
ཅི་ལྕོགས་ལ་འབད་དགོས་སོ། ཕ་ཆོས་བུ་ལ་མི་འཕྲོད་ཅིང་། བུ་ཆོས་ཕ་ཡིས་
མི་འདོད་པ་ལྟ་བུའི་རྨོངས་ཞེན་གྱི་རྒྱར་ཚུད་པ་ནི། རིགས་ལམ་རྣལ་མས་
དགག་བཞག་སུན་འབྱིན་བྱེད་པའི་ཡུལ་ལས་མ་འདས་སོ།།
ལྷག་པར་ང་ཚོའི་ཕ་མེས་ཡང་མེས་ཀྱི་རིང་ནས་བརྒྱུད་པའི་སྲོལ་རྒྱུན་
རིག་གཞུང་འདི་ནི། ཕྱི་རབས་པ་རྣམས་ཀྱིས་ཕ་ནོར་བུ་ལ་འབོགས་པའི་འདུ་
ཤེས་ཀྱིས་ཞིབ་འཇུག་མཐའ་འཁྱོལ་དང་
། མི་ཉམས་དར་སྤེལ་བྱེད་པ་རང་
ཅག་ལས་གཞན་ལ་འབྲེལ་མེད་པའི་ཚོད་དུ་སྣང་། དེའི་ཕྱིར་མི་རིགས་རང་
ཉིད་ཀྱི་སྐད་ཡིག་དང་རིག་གཞུང་རྣམས་སློབ་སྦྱོང་དང་། བཀོལ་སྤྱོད་བྱེད་
པའང་རང་གི་ས་གནས་དང་། མི་རིགས་རང་ཉིད་ཡིན་པ་ལས་གཞན་མིན་པ་
ནི་སྨོས་མ་དགོས་པ་རེད། བོད་རིགས་རང་སྐྱོང་ས་ཁུལ་སོ་སོ་ནས་ཀྱང་།
རང་གི་སྐད་ཡིག་སློབ་སྦྱོང་དང་བཀོལ་སྤྱོད་རྒྱུན་འཁྱོངས་བྱེད་པ་རང་ལ་འགན་
དབང་ཡོད་པར་མ་ཟད། རང་ཉིད་དང་ཁ་འབྲལ་མི་རུང་བའི་ལས་འགན་
ཞིག་ཀྱང་རེད། བོད་མི་རིགས་ཤིག་ཡིན་ཚེ་རྒྱའི་སྐད་བརྡ་སོགས་ཀྱིས་བསྲེ་
བསླད་མེད་པའི་བོད་སྐད་རྣམ་པར་དག་པའི་རྒྱུན་མི་ཉམས་དར་རྒྱས་སུ་གཏོང་
བ་བྱ་བའི་གནད་འགག་ཅིག་ཡིན།
འོན་ཀྱང་དེང་སྐབས་བོད་རིགས་རང་སྐྱོང་ས་ཁུལ་མང་པོ་ཞིག་ན་བོད་
ཡིག་སློབ་གྲྭ་རྣམས་སུའང་ས་བཅད་མ་སྟོང་བ་ཙམ་ལས། བོད་ཡིག་གི་སློབ་
སྦྱོང་ཆེས་ཆེར་ཞན་པ་དང་། རང་གི་སྐད་ཡིག་བེད་སྤྱོད་མི་བྱེད་ལ། དེའི་
ཚབ་མི་རིགས་གཞན་གྱི་སྐད་ཡིག་བཀོལ་སྤྱོད་བྱེད་བཞིན་ཡོད་པ་ནི། གཏན་
ནས་མི་འཚམ་སྟེ། རང་ལ་ཕ་མེས་སྐད་རིགས་ཕུན་སུམ་ཚོགས་པ་འདི་ཡོད་



36
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
བཞིན། གཞན་གྱི་སྐད་རིགས་བཀོལ་སྤྱོད་བྱེད་དོན་ཅི་ཡིན་ནམ། རང་གི་
སྐད་ཡིག་རང་གིས་བཀོལ་སྤྱོད་མི་བྱེད་ན་གཞན་སུ་ཞིག་གིས་བྱེད་དམ། དེ་
དག་གིས་བོད་ཀྱི་སྐད་ཡིག་ལ་ཉམས་རྒུད་ཆེན་པོ་ཐེབས་བཞིན་ཡོད། ཕྱིས་
ཀྱང་སྔར་བཞིན་བསྡད་ཚེ་བོད་ཀྱི་སྐད་ཡིག་ཉམས་དམས་སུ་ཕྱིན་པའི་ཕམ་ཁ་
མྱོང་བར་འགྱུར་བས། ཚུལ་འདིར་འབྲེལ་ཡོད་ཀྱི་མགོ་ཁྲིད་དང་། དགེ་སློབ་
སོགས་ཀྱིས་ཐུགས་ཉམས་ཞིབ་མོ་འཇོག་པའི་གནད་འགག་ལ་ཐུག་ཡོད། མི་
རིགས་རང་གི་སྐད་ཡིག་ནི། རང་གི་སྤྱི་ཚོགས་འཕེལ་རྒྱས་དང་། ཚན་རིག་
དཔལ་འབྱོར། རིག་གནས་སློབ་གསོ་སོགས་ཆོས་སྲིད་གཉིས་ཀའི་རྨང་གཞི་
ཡིན་ཞིང་། མི་རིགས་ཀྱི་བྱ་བར་རང་རྐྱ་ཐུབ་པའི་བོད་ཡིག་འདི་ཉམས་དམས་
སུ་སོང་ན། འཛམ་གླིང་རིག་པའི་བང་མཛོད་ཀྱི་ནང་ན་གཟི་བརྗིད་ཀྱི་འོད་
སྟོང་བླ་ལྷག་ཏུ་འབར་བའི་བོད་ཀྱི་ཆོས་དང་རིག་གནས་མཐའ་དག་ཡུན་རིང་
འཚོ་བའི་རྟེན་ས་མེད་པར་འགྱུར་བས། རྩ་བ་དང་ཕྱི་མོ་ཉམས་ན་ཡལ་ག་དང་
འབྲས་བུ་སོགས་རྒུད་པའི་ཆོས་ཉིད་ཀྱིས་གོ་ཐུབ། དེ་ལྟ་ན་མི་རིགས་རང་ཉིད་
དང་མེས་རྒྱལ་གྱི་གྱོང་གུད་ཚབས་ཆེན་ཞིག་ཏུ་མ་ཟད། འཛམ་གླིང་གོ་ལའི་
ཁྱོན་གྱི་ཕམ་ཁ་ཡིན་པར་སྣང་ངོ༌།
དགོན་གྲྭའི་སློབ་གསོ་ནི། སྣ་མང་ཞིང་རྒྱ་ཆེ་བ་དང་གཏིང་ཟབ་པ་ཞིག་
ཡིན་ལ། སློབ་ཡུན་ཡང་ལོ་ཉི་ཤུ་ཡས་མས་ཡིན་པ། གྲྭ་ས་ཆེ་ཆུང་རྣམས་ཀྱི་
འགྲོ་སྟངས་ལས་ ཤེས་ཤིང་། སྦྱང་བྱ་གཙོ་བོ་ ནི་ མདོ་ སྔགས་ གཉིས་ དང་།
ཐུན་མོང་རིག་གནས་སྒྲ་སྙན་སྨན་རྩིས་སོགས་ཡིན། སྤྱིར་སངས་རྒྱས་ཀྱི་
བསྟན་པ་ལ། ལུང་གི་བསྟན་པ་དང་། རྟོགས་པའི་བསྟན་པ་གཉིས་ཡོད།
ལུང་གི་བསྟན་པ་ནི། སྡེ་སྣོད་གསུམ་སྟེ། འདུལ་བ་དང་། མདོ་སྡེ་དང་།



༄༅།།མི་རིགས་བླང་བྱའི་ཐད་ཀྱི་བགྲོ་གླེང་།།
37
མངོན་པའི་སྡེ་སྣོད་དོ། འདུལ་བའི་སྡེ་སྣོད་ནི། ལྷག་པ་ཚུལ་ཁྲིམས་ཀྱི་བསླབ་
པ་གཙོ་བོར་སྟོན་པའི་ལེགས་པར་བཤད་པ་རྣམས་ཡིན། དེ་བཞིན་དུ་མདོ་
སྡེའི་སྡེ་སྣོད་ནི། ལྷག་པ་ཏིང་ངེ་འཛིན་གྱི་བསླབ་པ་གཙོ་བོར་སྟོན་པའི་ལེགས་
བཤད་རྣམས་དང་། མངོན་པའི་སྡེ་སྣོད་ནི། ལྷག་པ་ཤེས་རབ་ཀྱི་བསླབ་པ་
གཙོ་བོར་སྟོན་པའི་ལེགས་པར་བཤད་པ་རྣམས་ཡིན་ནོ།།
རྟོགས་པའི་བསྟན་པ་ནི། ལུང་སྡེ་སྣོད་གསུམ་གྱི་བརྗོད་བྱ་བསླབ་པ་
གསུམ་སྟེ། དེ་ཡང་བྱང་ཆུབ་ཀྱི་ཕྱོགས་དང་མཐུན་པའི་ལམ་སུམ་ཅུ་རྩ་བདུན་
དང་། འབྲས་བུ་རྣམ་པ་ཐམས་ཅད་མཁྱེན་པའི་ཡེ་ཤེས་དང་། སྒྲིབ་གཉིས་
སྤངས་པའི་སྤངས་པ་སོགས་ཐེག་པ་གསུམ་གྱི་ལམ་འབྲས་བུ་དང་བཅས་པ་
རྣམས་སོ།།
ལུང་གི་བསྟན་པ་འཛིན་པར་བྱེད་ཚུལ་ཇི་ལྟར་ཡིན་ཞེ་ན། ལུང་སྡེ་སྣོད་
གསུམ་གྱི་གཞུང་ལ་ཚུལ་བཞིན་ཐོས་བསམ་བྱེད་ཅིང་། རང་གིས་གང་ཤེས་
རྣམས་ཁ་ན་མ་ཐོ་བ་མེད་པའི་བསམ་པས། གཞན་ལ་ལེགས་པར་འཆད་ཅིང་
སྤེལ་བར་བྱེད་པ་ལྟ་བུ་ཡིན། དེ་ལྟར་བྱེད་མཁན་ལ་སྡེ་སྣོད་འཛིན་པའམ་ལུང་
གི་ཆོས་འཛིན་པ་ཟེར་རོ།། རྟོགས་པའི་བསྟན་པ་འཛིན་ཚུལ་ནི། བྱང་ཆུབ་
ཀྱི་ཕྱོགས་དང་མཐུན་པའི་ལམ་སུམ་ཅུ་རྩ་བདུན་གྱིས་མཚོན་པའི་བསླབ་པ་
གསུམ་དང་། ཐེག་པ་གསུམ་གྱི་ལམ་འབྲས་རྣམས་ཚུལ་བཞིན་རང་གི་རྒྱུད་ལ་
སྒྲུབ་ཅིང་ཉམས་སུ་ལེན་པར་བྱེད་པ་ལྟ་བུས་གོ་བར་བྱའོ།
དེ་ཡང་དམ་པ་ཁ་ཅིག་གིས་ལུང་གི་ཆོས་གཙོ་བོར་འཛིན་ཅིང་སྤེལ་བར་
བྱེད་ལ། ཁ་ཅིག་གིས་རྟོགས་པའི་ཆོས་གཙོ་བོར་འཛིན་ཅིང་སྤེལ་བར་བྱེད།
ཡང་ཁ་ཅིག་གིས་གཉིས་ཀ་འཛིན་ཅིང་སྤེལ་བར་བྱེད་དོ། དེས་ན། དེ་དག་



38
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ཇི་སྲིད་གནས་པ་དེ་སྲིད་དུ་སངས་རྒྱས་ཀྱི་བསྟན་པ་གནས་པ་ཡིན་ནོ།།
ད་དུང་ཞིབ་ཏུ་བཤད་ན། སངས་རྒྱས་ཀྱི་བསྟན་པ་འཛིན་སྐྱོང་སྤེལ་
གསུམ་བྱེད་པའི་ཐབས་ནི། བཤད་པ་དང་སྒྲུབ་པ་གཉིས་ཀྱི་སྒོ་ནས་ཡིན་ལ།
བཤད་པ་ནི། གྲྭ་ས་ཆེ་ཆུང་རྣམས་སུ་གཞུང་བཀའ་པོད་ལྔའི་འཆད་ཉན་རྒྱ་
ཆེར་སྤེལ་བཞིན་ཡོད་པ་ལྟ་བུས་མཚོན་ལ། བཀའ་པོད་ལྔ་ནི་སངས་རྒྱས་ཀྱི་
བསྟན་པའི་གྲུབ་ཆ་ཡིན་ཏེ། ཕར་ཕྱིན་ནི་ཁྱབ་རྒྱ་ཆེ་ཞིང་གཏིང་ཟབ་པ་སོགས་
ཀྱིས་བསྟན་པའི་རྨང་གཞིའམ་གཞུང་ཤིང་ལྟ་བུ་ཡིན། དབུ་མ་ཐལ་འགྱུར་
བའི་གྲུབ་མཐའ་ནི། གྲུབ་མཐའ་ཀུན་གྱི་ཡང་རྩེ་ཡིན་པས། དེའི་ལུགས་ཚུལ་
བཞིན་སྟོན་པའི་དབུ་མའི་གཞུང་ནི། བསྟན་པའི་མཐར་ཐུག་གི་རང་ལུགས་
ཡིན། མཛོད་ནི་ཀུན་བྱང་སོགས་ཕྱི་ནང་གི་ཆོས་ཀྱི་རྣམ་གྲངས་ཡོངས་སུ་
བཟླུམས་པའི་མཛོད་ལྟ་བུ་ཡིན་པས། བསྟན་པའི་ཆོས་ཀྱི་རྣམ་གྲངས་སྟོན་
པའི་གཞུང་ཡིན་ལ། འདུལ་བ་ནི་སྒོ་གསུམ་བག་ཡོད་ཀྱི་གནས་སུ་བསྒྱུར་བའི་
ཉམས་ལེན་ གྱི་གཞུང་ཡིན་པས། བསྟན་ པའི་ཉམས་ལེན་ སྟོན་བྱེད་ཡིན།
རྣམ་འགྲེལ་སོགས་ནི་མ་རྟོགས་ལོག་རྟོག་རྣམས་སུན་འབྱིན་པར་བྱེད་པ་དང་།
དྲང་བདེན་གྱི་སྒོ་ནས་བླང་དོར་གྱི་གནས་ལུགས་གཏན་ལ་འབེབ་བྱེད་ཀྱི་རིགས་
པའི་རྣམ་གྲངས་ཟབ་མོ་མཐའ་ཡས་པའི་ཕྱིར། སངས་རྒྱས་ཀྱི་བསྟན་པ་སྲུང་
བྱེད་ཀྱི་ལྕགས་རི་ལྟ་བུ་ཡིན་ལ། བསྟན་དོན་དེ་གྲངས་གསུམ་དུ་བསྡུས་ན།
འདུལ་བའི་གཞུང་ལས་ལུས་ངག་གི་ཀུན་སྤྱོད་བྱ་ཚུལ་ཚུལ་ཁྲིམས་ཀྱི་བསླབ་པ་
སྟོན། ཕར་ཕྱིན་དང་མཛོད་ན། སྒོམ་ཇི་ལྟར་བྱ་ཚུལ་ཏིང་ངེ་འཛིན་གྱི་བསླབ་
པ་སྟོན། དབུ་ཚད་གཉིས་ན་ལྟ་བ་ཇི་ལྟར་སྐྱོང་ཚུལ་ཤེས་རབ་ཀྱི་བསླབ་པ་སྟོན་
པ་ཡིན་ཙ་ན། དེ་ལྟའི་ལྟ་སྒོམ་སྤྱོད་གསུམ་པོ་ལམ་གྱི་ལུས་གཅིག་ཏུ་བསྡུས་ཏེ།



༄༅།།མི་རིགས་བླང་བྱའི་ཐད་ཀྱི་བགྲོ་གླེང་།།
39
གང་ཟག་ལས་དང་པོ་བ་ཞིག་གི་གཏན་བདེའི་མདུན་ལམ་འཚོལ་བའི་ལག་ལེན་
ཆད་ལྷག་མེད་པར་བསྟན་པའི་རིམ་པ་ཚང་བའི་མན་ངག་ཡོངས་སུ་རྫོགས་པ་
ནི། ལམ་རིམ་ཆེ་ཆུང་ སོགས་ ཡིན་ པས་ འདི་འདྲའི་ ལྡེ་མིག་ལ་ བརྟེན་ ཏེ།
གཞུང་བཀའ་པོད་ལྔའི་མན་ངག་བང་མཛོད་ཀྱི་སྒོ་མོ་ཡངས་པར་ཕྱེས་ནས་མིར་
སྐྱེས་རིན་ཐང་ཡོད་པའི་བླང་བྱར་འབད་པ་ལྷོད་མེད་བྱ་བ་ནི་ཡ་རབས་རྣམས་
ཀྱི་གཞུང་ལམ་མོ།།
བཤད་སྒྲུབ་གཉིས་སུ་ཕྱེ་བའི་སྒྲུབ་པ་ནི། སྒྲུབ་པ་ཉམས་ལེན་ལ་གཞོལ་
བའི་དགོན་སྡེ་དག་གིས་མཚོན་ཏེ། སྒྲུབ་པ་ཉམས་ལེན་གྱི་གཙོ་བོ་ནི། ལམ་
བསླབ་པ་གསུམ་དང་བསྐྱེད་རྫོགས་ཀྱི་ཉམས་ལེན། འདོན་རྟ་དབྱངས་གསུམ་
དང་། བཅའ་ཁ་ཕྱག་ལེན། ཡི་དམ་སོ་སོའི་དཀྱིལ་འཁོར་ཐིག་འདེབས་
སོགས་ཉམས་སུ་ལེན་པར་བྱ་བ་ཆེས་མང་ངོ༌། དེ་ལྟའི་དགོན་གྲྭའི་སློབ་གསོ་
ནི། སྣ་མང་འཐུས་ཚང་དང་ཕུན་སུམ་ཚོགས་པའི་སྔོན་ཐོན་གྱི་སློབ་གསོ་སྒྲུབ་
སྟངས་ཤིག་ཡིན་པ་མ་ཟད། ནང་དོན་རྒྱ་ཆེ་ཞིང་གཏིང་ཟབ་པས་འཛིན་སྐྱོང་
དར་སྤེལ་བྱེད་པའང་། བཤད་སྒྲུབ་ཀྱི་སྡེ་ཁག་རྣམས་ལ་རག་ལས་པ་ལྟ་བུ་ཡིན་
ནོ།
འོན་ཀྱང་ ས་སྒང་ཆེན་པོའི་ཕང་བ་འདིར་ཆོས་དང་རིག་གནས་ལ།
འགའ་ཞིག་གིས་སྨོད་པའི་སྐྱོན་མཚང་བརྗོད་ཅིང་། འགའ་ཞིག་གིས་བསྟོད་
བསྔགས་ཀྱི་གླེགས་བམ་རྩོམ་པ་སོགས་ཟང་ཟིང་ལང་ལོང་འཁྲིགས་པའི་གོ་
སྐབས་འདིར། ང་ཚོ་དགོན་པའི་ཤེས་ལྡན་སློབ་གཉེར་བ་སུ་ལ་མཚོན་ནའང་།
འདས་པའི་ཉམས་མྱོང་ཕྱོགས་སྡོམ་གྱི་སྒོ་ནས། རང་གི་མ་འོངས་པའི་ཆོས་
དང་རིག་གནས་སྤྱི་ཚོགས་ཡར་རྒྱས་སུ་འགྲོ་བའི་ཐབས་སུ་འབད་འབུངས་



40
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
དགོས་པའི་བསམ་གཞིག་ཞིབ་ཏུ་གཏོང་རྒྱུ་ནི་ཐམས་ཅད་ཀྱིས་བཤོལ་དུ་མེད་
པའི་གོ་སྐབས་རེད་དེ། ང་ཚོར་འཛམ་གླིང་ན་མངོན་པར་མཐོ་བའི་ཆོས་དང་
རིག་གནས་རླབས་ཆེན་ཞིག་ཡོད་སྙམ་གྱིས་གཞན་ཅི་ཡང་མི་སེམས་པར་ཉལ་
བསྡད་ན་རིང་བོར་མི་ཐོགས་པར་གཞན་གྱི་གྱང་རྩ་དང་ཟས་ལྷག་ལ་བརྟེན་
པའི་སྤྲང་བོར་འགྱུར་བར་ཐེ་ཚོམ་མེད་པར་གླེང་བཞིན་ཡོད་པ་ནི་ལེགས་པར་
བཤད་པའི་གདམས་ངག་སྟེ། ཆོས་དང་རིག་གནས་ཀྱི་འཛིན་སྟངས་སྤེལ་ཚུལ་
སོགས་ལ་དུས་རབས་ཀྱི་འགྲོས་དང་འཚམས་པའི་སྣོན་འཕྲི་འགུལ་བསྐྱོད་མེད་
ཚེ། ཉམས་རྒུད་དང་ཕམ་ཁའི་གནས་སུ་འགྲོ་བ་ལས་འོས་མེད་པ་ནི། འདས་
དོན་ཉམས་མྱོང་དང་རིགས་པ་སོགས་ཀྱིས་ལེགས་པར་གྲུབ་པོ།།
བྱ་དངོས་ཡོད་ཚད་གང་ལ་མཚོན་ནའང་། ཡུལ་དང་དུས་ཀྱི་དབང་
གིས་མེད་པ་ཡོད་པ་དང་ཡོད་པ་འཐུས་ཚང་དུ་གཏོང་བ་སོགས་གང་ལ་གང་
འཚམ་གྱིས་སྣོན་འཕྲི་སྤོར་འཇོག་བྱེད་པའི་ཡར་རྒྱས་ཀྱི་གོམ་འགྲོས་དང་གཏན་
ནས་འབྲལ་མི་རུང་སྟེ། དཔེར་ན། སྔོན་གྱི་དུས་སུ་སྟོན་པ་སངས་རྒྱས་ཀྱི་
གསུང་ཐོར་བུར་ཡོད་པ་རྣམས་བཀའ་བསྡུ་མཛད་པ་ཀུན་དགའ་བོ་སོགས་ཀྱིས་
ཕྱོགས་གཅིག་ཏུ་བསྡུས་ཏེ་སྤེལ་བ་དང་། འཛམ་གླིང་རྒྱན་དྲུག་མཆོག་གཉིས་
སོགས་ཀྱིས་ཀྱང་སངས་རྒྱས་ཀྱི་བསྟན་པའི་བཞེད་སྲོལ་དང་། འདོད་ཚུལ་མི་
མཐུན་པའི་གྲུབ་མཐའ་རྣམ་བཞིའི་སྒོ་ནས་ལེགས་པར་སྤེལ་བ་སོགས་དང་།
གངས་ཅན་ཚད་མའི་སྟོན་པ་ཤར་ཙོང་ཁ་པ་ཆེན་པོས་ཀྱང་། བསྟན་པའི་ཡང་
སྙིང་མདོ་སྔགས་ཟུང་འབྲེལ་གྱི་བསྟན་པ་རིན་པོ་ཆེ་ས་འོག་གི་གསེར་བཏོན་པ་
བཞིན་གསར་དུ་སྤེལ་བ་དང་། ཚུལ་དེ་དག་འཛིན་སྐྱོང་སྤེལ་བའི་སླད་དུ་རྗེ་སྒོ་
བློ་གསུམ་གྱི་ཡིག་ཆའི་བཞེད་ཚུལ་རྣམས་ཀྱང་། དུས་ཀྱི་འགྲོས་དང་བསྟུན་



༄༅།།མི་རིགས་བླང་བྱའི་ཐད་ཀྱི་བགྲོ་གླེང་།།
41
ནས་རིམ་གྱིས་དར་བ་ཡིན་ཙ་ན། དེ་དག་རྣམས་ཀྱང་ཡུལ་དང་དུས་ཀྱི་དགོས་
དབང་གིས་གང་ལ་གང་འཚམ་གྱི་ཐབས་ཤེས་ཟབ་མོའི་འགྲོས་དང་བསྡོངས་
ནས། རྨང་གཞི་གོ་བདེར་བྱས་ཤིང་། ཁྱབ་རྒྱ་ཆེ་བ་དང་། དར་སྤེལ་དུ་
གཏོང་སླ་བ་སོགས་ཀྱི་བྱེད་ཐབས་བླ་མེད་ཡིན་ལ། སངས་རྒྱས་ཀྱི་བསྟན་པ་
སྤེལ་བའི་ཐབས་ཤེས་སྔ་མ་སྔ་མ་ལས་ཕྱི་མ་ཕྱི་མ་རྒྱུག་ཆེ་ཞིང་། ཁྱབ་གདལ་དུ་
གཏོང་སླ་བའི་དགེ་མཚན་མང་དུ་ཡོད་ལ། བཅོས་བསྒྱུར་དང་གསར་གཏོད་
ཀྱི་རྣམ་པའང་མང་དུ་མཆིས་པ་དོན་གྱིས་རྟོགས་པར་འགྱུར་རོ།།
དེ་བཞིན་ང་ཚོའི་བཙན་པོ་ན་རིམ་གྱི་བྱུང་རིམ་ལ་དཔགས་ནའང་། སྤྱི་
ཚོགས་ཀྱི་འཚོ་བར་ཆ་མི་མཉམ་པའི་གོ་རིམ་མང་པོར་བརྒྱུད་དེ་ད་ལྟར་ཐུག་
སྐབས་དེ་དུས་སུ་ཡུལ་དུས་དང་འཚམ་པའི་བཅོས་བསྒྱུར་སྣོན་འཕྲི་བྱས་པ་
བསམ་པས་མི་ཁྱབ་སྟེ། རྨོན་འདེབས་ཀྱི་དཔེ་སྲོལ་བཙུགས་པ་ནས། བོད་
ཡིག་གསར་བཟོ་མཛད་ཅིང་ཡུལ་དུས་དང་འཚམས་པའི་སྐད་གསར་བཅད་
ཐེངས་གསུམ་བགྱིས་པ་ སོགས་མེད་པ་ཡོད་པར་བཏང་། ཡོད་ པ་ བཅོས་
བསྒྱུར་གྱིས་དུས་དང་འཚམ་པར་བྱས་པ་འདི་དག་གིས་ཀྱང་། བཅོས་བསྒྱུར་
གཡོ་འགུལ་མེད་པའི་རྙིང་ཞེན་མཁྲེགས་འཛིན་གྱི་བསམ་བློ་རྡོ་ལས་གྲུབ་པ་མིན་
ན་གཡོ་འགུལ་ཐེབས་དགོས་པར་སྣང་ངོ་།།
བོད་མི་རིགས་ཤིག་ཡིན་ན་སངས་རྒྱས་ཆོས་ལུགས་ལ་དད་པ་བྱེད་ཅིང་།
དགའ་ཞེན་ཆེ་བར་སུས་ཀྱང་ཁས་ལེན་མོད། འོན་ཀྱང་ཁོར་ཡུག་ཐམས་ཅད་
ཡིག་རྨོངས་ཀྱིས་གང་བར་མ་ཟད། དད་པ་ཕལ་ཆེར་ཡང་རྨོངས་དད་ཀྱི་
ཕྱོགས་སུ་གཏོགས། རྒྱུ་མཚན་ནི། ཕལ་ཆེར་གྱི་དད་པ་ནི་ཆོས་ཀྱི་ཡོན་ཏན་
དང་གནས་ལུགས་རྟོགས་པའི་སྒོ་ནས་དད་པ་མ་ཡིན་པར་ཕ་མེས་ཀྱི་ཆོས་ལ་



42
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
དད་པའི་སྲོལ་རྒྱུན་གྱི་རྗེས་སུ་འབྲང་བ་ཤ་སྟག་ལས་མ་འདས་སོ།།
དེས་ན། ངེད་ཅག་བླ་གྲྭ་དགེ་སློབ་སུ་ཡིན་ཀྱང་། ཕྱོགས་གང་ཅིའི་
ཐད་ནས་ཐབས་བརྒྱ་ཇུས་སྟོང་གིས་ཡིག་རྨོངས་སེལ་ཐབས་དང་། དད་ལྡན་
མང་ཚོགས་རྣམས་ཆོས་ཀྱི་རིན་ཐང་ལ་རྒྱུ་མཚན་དང་བཅས་ཏེ་འཇུག་ནུས་པའི་
རམ་འདེགས་ཅི་ཡོད་ལག་ལེན་དུ་བསྡུས་ནས་འཕེལ་རྒྱས་སུ་གཏོང་དགོས།
མདོར་ན། བོད་ཆེན་པོའི་ཆོས་དང་རིག་གནས་འདི་བོད་བྱིངས་སྤྱི་ལ་ཁྱག
པའི་རིག་པའི་གཞུང་ལུགས་དང་། བོད་མིའི་གོམས་གཤིས་སུ་ཆགས་པའི་
ཐབས་ལ་རྣམ་པ་ཀུན་ཏུ་འབད་པར་བྱ་དགོས་སོ།།
ནན་ཏན་གྱིས་གླེང་བར་བྱ་བ་ནི། ཕན་པ་དང་བདེ་སྐྱིད་ཀྱི་འབྱུང་
གནས་གཅིག་པུ་སངས་རྒྱས་ཆོས་ལུགས་འདི་ཉིད་འཛིན་སྐྱོང་སྤེལ་གསུམ་བྱ་
བའི་ཡུལ་ནི། ལྕགས་རིའི་མུ་ཁྱུད་ཀྱི་ནང་རོལ་ཙམ་ཞིག་གཏན་ནས་མ་ཡིན་
པར་ཧི་མ་ལ་ཡའི་རི་རྒྱུད་ཀྱི་ཕ་རོལ་ནས་ཕ་རོལ་དང་ཕྱོགས་ནས་ཕྱོགས་སུ་ས་
ཁྱབ་རྡོ་ཁྱབ་བྱེད་པ་ང་ཚོའི་བཤད་སྒྲུབ་ཀྱི་ཀུན་དགའ་ར་བར་ཚུད་པའི་མི་
རབས་འདིའི་ཁུར་དུ་ལྕི་བའི་ལས་འགན་ཡིན། བཀོད་སྒྲིག་ཅི་ཡང་མེད་པར་
རང་གི་ཁོར་ཡུག་འབའ་ཞིག་ལ་ཕྱོགས་ཏེ་ཁ་ལབ་མཐོན་པོ་འུར་གྱིས་རླུང་ལ་
བསྐུར་བས་གང་ལའང་མི་ཕན་ནོ།།
ངེས་དོན་ཆོས་ཀྱི་བླམ་འཛམ་གླིང་ཞི་བདེའི་དེད་དཔོན་ཆེན་པོ་བརྩེ་
ཆེན་པདྨ་ལྷ་ཡི་ཐུགས་རྗེ་དང་མཛད་འཕྲིན་དམ་པའི་རང་སྟོབས་ཀྱིས། མི་ལོ་
སྟོང་ཕྲག་ལྷག་ལ་རྒྱ་སྒོའི་ཕྱི་རོལ་ཏུ་བུད་མ་མྱོང་བའི་ལོ་རྒྱུས་མཇུག་བསྡུས་ཏེ་
སངས་རྒྱས་བསྟན་པ་ནུབ་ཕྱོགས་རྒྱལ་ཁབ་རྣམས་ལའང་ཁྱབ་གདལ་དུ་སྤེལ་
དང་སྤེལ་བཞིན་ཡོད་པ་ནི། ང་ཚོའི་མིག་སྔར་བཀོད་པའི་རྣམ་པར་ཐར་བའི་



༄༅།།མི་རིགས་བླང་བྱའི་ཐད་ཀྱི་བགྲོ་གླེང་།
43
མིག་དཔེ་དང་རྗེས་སུ་གོམས་པའི་བླང་བྱ་དམ་པ་ཡིན། དེའི་ཕྱིར་འཛམ་གླིང་
ཧྲིལ་བོའི་འགྲོ་བ་མིའི་རིགས་ཀྱི་ཁེ་ཕན་ཞི་བདེ་སོགས་སྒོ་དུ་མའི་ཆེད་དུ་གཟས་
ནས་གང་འཚམ་ཅི་ནུས་ཀྱིས་བཀོད་སྒྲིག་ལག་ལེན་དང་རྩ་འཛུགས་གང་ཁེ་བྱེད་
པ་སོགས་ཤིན་ཏུ་ནས་ཀྱང་གལ་ཆེའོ།།
སྲོལ་རྒྱུན་རིག་གནས་ལ་གསར་དར་ཤེས་བྱ་ལས་ཉེ་བར་མཁོ་བ་གང་
དག་ཡིན་ཞེ་ན། དགོས་མཁོ་ཅན་ཧ་ཅང་མང་ཡང་། དཔེར་ན་གློག་ཀླད་
རྩིས་འཁོར་ལྟ་བུ་ནི། དགོན་གྲྭའི་སློབ་གསོ་ལའང་མེད་མི་རུང་བའི་ཡོ་བྱད་
མཆོག་ཏུ་གྱུར་པ་ཞིག་ཡིན་ཞེས་བཤད་ཆོག རྗེ་ཐམས་ཅད་མཁྱེན་པའི་དུས་
སུ་དཔེ་ཆ་དཔར་དུ་རྐོ་བའི་སྲོལ་བཟང་ཚན་རིག་དང་མཐུན་པ་འདི་དར་བས།
དཔེ་དཀོན་པོ་རྣམས་མི་ཉམས་དར་རྒྱས་སུ་བཏང་བ་དང་། དཔེ་རྒྱུན་གང་
མཁོ་རྣམས་ཁྱབ་གདལ་དུ་གྱུར་པ་སོགས་ཀྱི་ཆོས་དང་རིག་གནས་ཀྱི་རྨང་གཞིར་
ཆད་སྐོང་ཟབ་མོ་ཐེབས་ཡོད་ལ། གློག་ཀླད་རྩིས་འཁོར་ནི། དེ་ལས་ཀྱང་ལྷག་
པའི་དགོས་མཁོ་ཆེ་བའི་ཁྱད་ཆོས་མང་དུ་ལྡན་ཏེ་ལག་ལེན་གྱི་བཀོལ་སྤྱོད་བྱེད་
པར་སྟབས་བདེ་ཞིང་བཀོལ་ཚེ་འགྲོས་མྱུར་བ་དང་། དགོས་མཁོའི་བྱ་བ་བྱེད་
པའི་ཆ་རྐྱེན་རྣམ་མང་འཐུས་ཚང་སོགས་ཀྱིས་དགོན་གྲྭ་དང་སློབ་གྲྭ་གང་ཞིག་
ཡིན་ཀྱང་ཤེས་རིག་སློབ་གསོ་སྤེལ་བའི་རམ་འདེགས་ལ་འབྲལ་ཐབས་མེད་པའི་
སྔོན་ཐོན་གྱི་ཡོ་བྱད་ཕུན་སུམ་ཚོགས་པར་ལགས་པས་ཀུན་གྱིས་གྲོགས་སུ་ཉར་
བའི་ཆོས་ཡིན། འདིས་མཚོན་གཞན་ཡང་གང་འཚམ་གྱིས་འདེམ་པར་བྱ་བ་
ཆེས་མང་པོ་ཡོད། རྨང་གཞིའི་ཐད་ནས་བོད་ཀྱི་ཆོས་དང་རིག་གནས་འདི་རྒྱ་
ཆེ་གཏིང་ཟབ་པ་ཡིན་ནའང་གོང་དུ་གླེང་བ་ལྟར་སློབ་གསོ་ལག་ལེན་གྱི་ཞན་ཆ་
དང་སློབ་སྦྱོང་དང་བོད་སྐད་སོགས་ལ་དོ་སྣང་མེད་པའི་དབང་གིས་རྗེས་ལུས་



44
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ཀྱི་རྣམ་པ་ཡང་བར་སླེབས་ཡོད་ཅིང་། དེང་སྐབས་ཀྱི་ལྗོངས་དང་ཁུལ་སོགས་
སུའང་བོད་ཡིག་དང་བོད་ཀྱི་རིག་གནས་ལ་ཁ་གཏད་དུ་ཡོད་པའི་ཆེད་སྦྱོང་གི་
སློབ་གྲྭ་དག་ནའང་བོད་ཡིག་གིས་སློབ་གསོ་མ་སྟོངས་པ་ཙམ་དུ་སྣང་བ་མ་ཟད།
སྤྱི་ཚོགས་ཀྱི་ཁྲོད་ལ་དགོས་མཁོ་དང་བཀོལ་སྤྱོད་བྱེད་པའི་མདུན་ལམ་མེད་པའི་
ཚོད་དུ་གྱུར་ཡོད། འདི་ནི་མགོ་ཁྲིད་དང་ཡང་ན་ལག་ལེན་བྱེད་མཁན་གང་
ཞིག་གིས་ལན་པ་ཡིན་ནམ། ཏང་གི་མི་རིགས་འདྲ་མཉམ་དང་སྐད་ཡིག་འདྲ་
མཉམ་གྱི་སྲིད་ཇུས་དང་རྒྱབ་འགལ་དུ་སོང་ཡོད་པ་དང་། བོད་ཡིག་ལ་མདུན་
ལམ་མེད་པའི་དབང་གིས་བོད་ཡིག་སློབ་སྦྱོང་བྱེད་མཁན་དང་། དེའི་སློབ་
གསོ་ཇེ་ཉུང་ནས་ཇེ་ཞན་དུ་འགྲོ་བཞིན་འདུག་པ་དང་། སློབ་གྲྭ་ཆེན་མོའི་སློབ་
མ་མང་པོ་ཞིག་གིས་ཀྱང་བོད་ཡིག་སློབ་པ་དགོས་མེད་དུ་བརྩིས་ཏེ་འདོར་
བཞིན་ཡོད་མོད་ཀྱང་། རང་གིས་རང་གི་ཁ་སྒོ་དང་མདུན་ལམ་བསུབས་པ་
འདི་གཏན་ནས་མི་རིགས་ཏེ། རང་གི་གནས་སྐབས་ཀྱི་བྱ་བ་དང་ཁ་ཕོར་གྱིས།
གཞི་ཆེ་ས་ཕངས་མེད་གཡུགས་ན་ང་ཚོར་ཕམ་ཁ་ལས་རྒྱལ་ཁ་མེད་ཅིང་། དེ་
བས་ཏང་གི་སྲིད་ཇུས་ཀྱི་རྩ་དོན་ལྟར་མི་རིགས་འདྲ་མཉམ་དང་སྐད་ཡིག་འདྲ་
མཉམ་གྱི་སྲིད་ཇུས་རྒྱུན་འཁྱོངས་དང་། ལག་བསྟར་དུ་མ་ཐོན་པའི་ཕྱི་ནང་གི་
རྐྱེན་ངན་གང་ཞིག་ལ་ཕྲད་ཡོད་པར་ཚོད་རྟོག་དང་ཞིབ་འཇུག་གིས་གནས་བབ་
ཀྱི་སྲིད་ཇུས་དོན་སྟེང་དུ་ཁེལ་བར་འབད་པ་བྱེད་དགོས། བྱ་དངོས་གང་ཡིན་
ཀྱང་། ཡི་ཐང་ཆད་དེ་མཐའ་གཅིག་ཏུ་གཡུགས་མི་རུང་ལ། སྟོང་བཤད་འུར་
ལབ་ཀྱིས་ཀྱང་མི་ཕན་ཏེ། ནད་ཐོག་ལ་སྨན་དཔྱད་ཀློག་པའི་དཔེ་ལྟར་ཡིན་
པས། གནད་འགག་དང་སྐབས་དོན་ལ་ཚུལ་དང་མཐུན་པར་ཁ་ཐིག་གི་ལག་



༄༅།།མི་རིགས་བླང་བྱའི་ཐད་ཀྱི་བགྲོ་གླེང་།།
45
ལེན་གནད་དུ་ཐིངས་ པ་ བྱེད་ པ་ ཡར་ རྒྱས་ སུ་ བྱེད་ པའི་ བགྲོད་ལམ་ཡིན།
དཔེར་ན་ང་ཚོའི་མི་རབས་འདིའི་གྲས་སུ་གཏོགས་པའི་ར་རྒྱ་འཇིགས་མེད་རྒྱལ་
མཚན་དང་སྨན་རམས་པ་འཇིགས་མེད་ཕུན་ཚོགས་གཉིས་ནི། ང་ཚོའི་རྗེས་
ལུས་ཀྱི་མུན་པའི་གཡུལ་ངོར་ཐབས་ཤེས་ཀྱི་རལ་གྲི་བསྐོར་བའི་དཔའ་བོ་གཉིས་
ཏེ། ཁོང་གཉིས་ནི། རང་ག་བའི་གྲྭ་རྐྱང་དཀྱུས་མ་ཞིག་ལགས་ཀྱང་།
སྟོབས་དང་ཤེས་རྒྱ་ཆེ་ཞིང་། སྤྱི་ལ་ཉེ་བའི་ལྷག་བསམ་གྱིས། འདི་ལྟ་བུའི་
ཡིག་རྨོངས་ཀྱི་རྫོང་འཐུག་སར་ཡོན་ཏན་དུ་མས་བསྔགས་འོས་པའི་སློབ་གྲྭ་
དང་། རྒྱལ་ཁབ་ཕྱི་ནང་ཀུན་ལ་བོད་ཀྱི་གསོ་བ་རིག་པའི་ཉིང་བཅུད་དང་ལག་
ལེན་གྱི་འབྲས་བུ་འགྲེམ་སྤེལ་བྱེད་བཞིན་པའི་སྨན་ཁང་འདི་འདྲ་བ་གཞན་ཕན་
གྱི་གསོས་སུ་བསྐྲུན་ཅིང་རྒྱུན་འཁྱོངས་བྱེད་བཞིན་ཡོད་པ་ནི། ཁ་བ་རི་ག
རྣམས་ཀྱིས་རྗེས་སུ་ཡི་རང་གིས་བསྔགས་བརྗོད་དང་རྩོལ་ལེན་གྱི་གནས་སུ་
སེམས་སོ།།
མི་སུ་ཞིག་ཡིན་ཀྱང་རང་ལ་ནུསཾ་པ་དང་། སྤོབས་པ་ཅི་ཡོད་ཀྱི་སྐལ་བ་
དང་འཚམ་པའི་བྱ་དངོས་ཅི་རིགས་ཉམས་སུ་ལེན་པ་འབྲལ་ཐབས་མེད་པའི་
དོན་དག་ཅིག་ཡིན། ང་ཚོའི་གྲལ་དུ་ཆོས་དང་རིག་གནས་མ་ཡོང་། འཇིག་
རྟེན་ཀྱང་མ་འགྲུབ་པར་ཕུང་བོ་གསུམ་པ་ཡི་མི་ལྷག་ཏུ་གནས་པའང་ཆེས་མང་
པོ་ཞིག་ཡོད་ལ། དེ་དག་གིས་ཀྱང་རང་ལ་གང་འཚམ་དང་། དགའ་ཕྱོགས་
ཀྱི་འདུན་མ་དང་བསྟུན་ཏེ་འགྲོ་བ་མིའི་བསླབ་བྱ་ལས་རང་ཉིད་མངོན་མཐོ་མི་
རུ་སྐྱེས་པའི་རིན་ཐང་ཞིག་ཡོད་དུ་འཇུག་དགོས་ངེས་རེད།
མདོར་ན་གལ་བོ་ཆེ་ལ་ནན་གྱིས་ཡང་བསྐྱར་གླེང་བར་བྱ་བ་ནི། སློབ་



46
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
གསོ་ཞན་པ་དང་གནད་ལ་མ་སོང་བའི་དབང་གིས། ཕྱི་ནང་ཀུན་སྤྱོད་ཀྱི་རང་
བཞིན་ལའང་མི་འཚམ་པའི་རྣམ་པ་འགའ་ཞིག་གི་གཙོ་བོ་ནི་འདི་དག་ཡིན་ཏེ།
དཔེར་ན། གསར་རྙིང་གི་རྣམ་བཞག་ལ་ལེགས་ཉེས་དཔྱད་བསྡུར་གྱིས་འདོར་
ལེན་མེད་ པར་ མཐའ་གཅིག་ ཏུ་གསར་རྐྱང་སྙིང་རྐྱང་ལ་ཕྱོགས་ ལྷུང་གིས་
མཁྲེགས་འཛིན་བྱེད་པ་དང་། དུས་རབས་དང་སྤྱི་ཚོགས་ཀྱི་འཕོ་འགྱུར་ལ་
བསམ་གཞིག་མེད་པ་དང་། སློབ་སྦྱོང་ལ་དོ་སྣང་དང་། དགའ་ཞེན་བྲལ་བ་
དང་། འཁོན་འཛིན་ནང་དམེའི་རྒྱུན་མི་འཆད་པ། མཁས་པ་དང་ཚད་ལྡན་
གྱི་སྐྱེས་བུ་དམ་པ་རྣམས་ལ་ངན་དམོད་སུན་འབྱིན་གྱི་གདུག་རྩུབ་བཀོལ་ནས་
སྨོད་པར་བྱེད་པ་དང་། ཁ་མི་འཆམས་ཤིང་། མཐུན་སྒྲིལ་ལ་བརྩི་བཀུར་
མེད་པ། ཆོས་དང་གྲུབ་མཐའི་ཕྱོགས་ཞེན་དང་། ཡུལ་ཕྱོགས་མི་མཐུན་པ་
དང་། རང་རང་གི་དགེ་རྒན་དང་བླ་མ་མི་གཅིག་པའི་དབང་གིས་ཁྱོད་དང་ང་
ལྟ་བུའི་ལྟ་སྟངས་ཤིན་ཏུ་ཚ་བ་དང་། ཕྲག་དོག་ངན་སྨོད་དང་། ཕྱོགས་རིས་
འདྲེ་གདུང་། ཉེ་རིང་ཆགས་སྡང་སོགས་རྨོངས་པའི་རང་མཚང་སྤྲིན་ལྟར་
འཁྲིགས་པའི་སྐྱོན་ཉེས་དེ་དག་སྐྱ་སེར་རྒན་གཞོན་རྣམས་ལ་ཐུན་མོང་གི་ཆོས་
སུ་གྲུབ་པ་ནི། རང་རིགས་ཐུར་དུ་རྒུད་པའི་རང་སྐྱོན་འབའ་ཞིག་ཡིན་པ་མ་
ཟད། སློབ་གསོའི་གོ་རྟོགས་བྲལ་བའི་འབྲས་རྟགས་ཤིག་ཀྱང་ལགས་སོ།། རྒྱུ་
མཚན་དེའི་ཕྱིར་སློབ་གསོ་འཕེལ་རྒྱས་སུ་གཏོང་མ་ཐུབ་ན། ཡོན་ཏན་ཅན་
དང་ཤེས་ཡོན་ཅན་གྱི་གང་ཟག་འབྱུང་མི་ཐུབ་ལ་དེ་མ་ཐུབ་ན། མི་རིགས་ཀྱི་
བློ་རྒྱ་སྐྱེད་སྲིང་བྱེད་པ་དང་། ཚན་རིག་རིག་གནས་དང་སྤྱི་ཚོགས་འཚོ་བ་ཡར་
རྒྱས་དང་ཕུན་སུམ་ཚོགས་པར་གཏོང་མི་ཐུབ་པའི་རྒྱུ་འབྲས་ཀྱི་གོ་རིམ་འདི་



༄༅།།མི་རིགས་བླང་བྱའི་ཐད་ཀྱི་བགྲོ་གླེང་།།
47
དག་ལ་ངེས་ཤེས་རྙེད་ཚེ་ཡར་རྒྱས་ཀྱི་བྱེད་ཐབས་ཐམས་ཅད་ཀྱི་རྨང་གཞི་སློབ་
གསོ་ཡིན་པ་ཤེས་པར་འགྱུར་བས། དེའི་ཐད་ལ་སྨན་པའི་རམ་འདེགས་སུ་
འགྲོ་བའི་དགག་སྒྲུབ་ཀྱི་བསླབ་བྱ་དང་བསམ་གཞིག་ཅི་ཡོད་ལྷུགས་པར་སྩོལ
དགོས་ཤིང་། ཡང་སྒོས་སུ་འཇིག་རྟེན་ན། ཤ་ཚའི་ཁ་ན་གཏམ་སྙན་མེད་
ཅེས་པའི་ཁ་དཔེ་ལྟར། ངེས་དོན་མི་རིགས་ལ་ཤ་ཞེན་རུས་ཞེན་ཅན་ཞིག་ཡིན་
ན། ང་ཚོས་ངེས་པར་སྤོང་དགོས་པའི་སྐྱོན་མཚང་གི་གནད་ལ་རེག་པའི་
བསླབ་བྱ་དང་། དོན་ལ་གཞོལ་བའི་བསམ་འཆར། རྨ་ཐོག་ལ་གཙགས་བུ་
བཏབ་པ་བཞིན་གནད་ལ་ཁེལ་བ། ཉེས་སྐྱོན་གཡའ་སེལ་དུག་འདོན་བྱེད་
ནུས་པ་ལྟ་བུ་དགོས་མཁོའི་གནས་སུ་གྱུར་འདུག
ཉེ་སྔོན་གྲོགས་པོ་གངས་ཞུན་དང་རྡོ་ལྷ་གཉིས་ཀྱིས་བསྒྲིགས་པའི་ལྟ་བ་
བསམ་བློ་ལག་ལེན་ཞེས་པའི་རྩོམ་དེབ་དེ་ནི། མི་རིགས་ལ་ཤ་ཚ་ཞིང་སྙིང་ཉེ་
བ་དང་། མི་རིགས་ཀྱི་ཆོས་དང་རིག་གནས་ཀྱི་རིན་ཐང་རྟོགས་པའི་འབྲས་
རྟགས་མངོན་གསལ་དུ་གྲུབ་པའི་རྩོམ་དེབ་ཅིག་སྟེ། མ་འོངས་མདུན་ལམ་ལ་
མཛུབ་སྟོན་དང་། ད་ལྟའི་ལོག་ལམ་གྱི་གཡང་ལ་འཁྱམས་པའི་ལྟ་བ་འདྲ་མིན་
སྣ་ཚོགས་ལ་དགག་བཞག་གིས་བློ་སྐྱེད་དོན་གྱིས་ཐེབས་པའི་ཆ་རྐྱེན་མང་དུ་
མཆིས་པ་ སོགས་ཀྱིས། རང་ག་བའི་རྩོམ་བཏུས་ ཤིག་དང་མི་མཚུངས་ལ།
དེའི་རྩོམ་ཡིག་དག་ནི་མི་རིགས་ཀྱི་ཕྱོགས་ལ་ཤ་ཞེན་རུས་ཞེན་ཆེ་བའི་རྩོམ་པ་པོ་
སེར་སྐྱ་མང་པོ་ཞིག་གི་ཆེད་རྩོམ་ཕྱོགས་བསྡུས་ཏེ་ཕལ་ཆེར་ནི། མི་རིགས་ཡར་
རྒྱས་ཀྱི་སྐྱོན་ཡོན་དང་བླང་དོར་ཕྱེད་པའི་གནད་འགག་ལ་གཟུ་ཞིང་རྣོ་ངར་
ལྡན་པས་ཀློག་པ་ཙམ་གྱིས་དགའ་དད་སྤྲོ་གསུམ་གྱི་འཛུམ་མདངས་འཆོར་བའི་



48
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
གནས་སུ་སེམས་སོ།།
ཞེས་མི་རིགས་དང་མི་རིགས་ཀྱི་ཆོས་དང་རིག་གནས་སོགས་ལ་སེམས་
བརྩེ་དང་རུས་ཞེན་ཆེ་བའི་དྷཱི ཚ་མུན་འཇོམས་སྒྲོན་མེའམ་རྙི་གཅོད་རལ་གྲི་
དང་སྦྱིན་པ་དར་རྒྱས་སོགས་ཀྱིས་འབོད་པས་རང་རིགས་རྣམས་ལ་སེམས་ཀྱི་
འཆར་ཡན་དྲོད་མོ་གཏམ་དུ་གླེང་བ་འདི་ཉིད་ནི། ལྷག་བསམ་རྣམ་པར་དག་
པའི་རོལ་གར་གྱིས། ཉིས་སྟོང་གཅིག་ལོའི་བཤོལ་ཟླ་བཞི་བའི་གྲལ་ཚེས་བཅུ་
བདུན་ལ་རྫོགས་པར་བྲིས་པས། རེ་བའི་ཡུལ་ལ་སྨན་པའི་རྒྱུ་རུ་གྱུར་ཅིག་གུའོ།།



49
སློབ་ཁྲིད་བྱེད་སྟངས་ཅུང་ཟད་བརྗོད་པ་
ལྷག་བསམ་འོ་མའི་ཉིང་ཁུ།
དེ་ཡང་བསླབ་པར་བྱ་བའི་གནས་ལ་གོམས་པའི་སློབ་གཉེར་བ་ཞིག་ལ་
མཚོན་ན་ཁོ་ལ་གནས་སྐབས་ཀྱི་ཉེ་བར་མཁོ་བ་ནི། ཡོན་ཏན་ཆེ་ལ་ལྷག་བསམ་
ལྡན་པའི་དགེ་རྒན་དང་། སློབ་གྲོགས་དང་། བསླབ་དེབ་སོགས་ཡིན་ལ་དེ་
ལས་ཀྱང་དགེ་རྒན་ནི་མེད་མི་རུང་བའི་ཆ་རྐྱེན་དང་མཛའ་བཤེས་གཙོ་བོ་ཞིག་
རེད། སློབ་མའི་རྒྱུད་ལ་ཡོན་ཏན་སྐྲུན་པ་ལ། དགེ་སློབ་གཉིས་ཀྱིས་ཕན་ཚུན་
དོ་སྣང་བྱེད་དགོས་པའི་གལ་ཆེའི་རང་བཞིན་གྱི་གནད་དོན་འགའ་ཞིག་ཅུང་
ཙམ་གླེང་ན། སློབ་མ་རང་གི་ངོས་ནས་ལམ་རིམ་ཆེན་མོ་ལས། སློབ་མའི་
རྒྱུད་ལ་ཡོན་ཏན་སྣ་གཅིག་སྐྱེ་བ་དང་སྐྱོན་སྣ་གཅིག་འགྲིབ་པ་ཡན་ཆད་བདེ་
ལེགས་ཐམས་ཅད་ཀྱི་འབྱུང་གནས་དམ་པའི་བཤེས་གཉེན་ཡིན་པས་ཐོག་མར་
དེ་བསྟེན་པའི་ཚུལ་གལ་ཆེ། ཞེས་གསུངས་པ་ལྟར། སློབ་དཔོན་ཚུལ་བཞིན་
དུ་བསྟེན་པ་གལ་ཆེ་བའི་ཕྱིར་ན། རང་ལས་བློ་རྒྱ་ཆེ་ཞིང་ཡོན་ཏན་དང་ལྡན་
པ། སྐྱོན་དང་རྣམ་གཡེང་ཉུང་ལ། བྱམས་བརྩེ་ལྷག་བསམ་མངའ་བའི་དགེ་
རྒན་བཙལ། ནང་སེམས་ཀྱི་འཛིན་ཚུལ་དང་། ཕྱི་ལུས་ངག་གི་སྤྱོད་སྟངས་
ཕྱིན་ཅི་མ་ལོག་པས་ཚུལ་བཞིན་བསྟེན་ཏེ། རང་ལ་ཕན་པའི་བསླབ་བྱ་གང་
གསུངས་ཐམས་ཅད་སེམས་ལ་འཛིན་ཅིང་། ཉིན་མཚན་ཁོར་ཡུག་ཀུན་ཏུ་
སློབ་སྦྱོང་འབད་རྩོལ་གྱིས་འདའ་བར་བྱེད་པ་ལྟ་བུའི་སྤོབས་པ་དང་ལྡན་ཞིང་



50
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
གུས་སྦྱོར་དང་རྟག་སྦྱོར་གྱི་བརྩོན་པ་ཉམས་སུ་ལེན་པ་ཞིག་ཡིན་དགོས།
དགེ་རྒན་དེ་ཡང་གང་ཡིན་ཡིན་གྱིས་ཡོང་བ་ཞིག་མིན་པས་ཐོག་མར་
དགེ་རྒན་གྱི་མཚན་ཉིད་དང་ལྡན་པ་ཞིག་ཡིན་མིན་ལ་བརྟག་དཔྱད་གནད་དུ་
ཐིངས་པ་བཏང་ནས་ད་གཟོད་བསྟེན་དགོས། རང་དང་མཉམ་པ་དང་རང་
ལས་དམན་པ་ཞིག་དང་ཕྲད་ན། ཐུར་དུ་འགྲོ་བ་ལས་ཡོན་ཏན་ཡར་སྐྱེད་མི་
འབྱུང་སྟེ། ལེགས་བཤད་རིན་པོ་ཆེའི་གཏེར་ལས། སྐྱེ་བོ་དམ་པ་ངན་པ་
དང་།། འགྲོགས་ན་ངན་པའི་ ཤན་དུ་འགྱུར། དམན་པས་སྐྱེ་བོ་མཆོག་
བསྟེན་ན། ། སྐྱེ་བོ་དམ་པའི་སྤྱོད་པ་འབྱུང་། ཞེས་སོགས་གསུངས་པ་ལྟར་
ཡིན་ནོ།
དགེ་རྒན་གྱི་ངོས་ནས་བཤད་ན། སྤྱིར་ཀུན་གཟིགས་ལྔ་བ་ཆེན་པོས།
ཡུན་དུ་བསྟེན་ན་དགེ་ལ་ངང་གིས་སྦྱོར། ཤེས་བྱ་མཐའ་དག་འཆད་ལ་སྤོབས་
པ་ཅན།། དོན་གྱི་སྙིང་བོ་ཐར་ལམ་སྟོན་མཁས་པ། གཏན་གྱི་སྐྱབས་གནས་
ཡོངས་འཛིན་བླ་མར་འོས༎ ཞེས་པའི་བསྟན་དོན་ལྟར་དགོས་ནའང་། ཡུལ་
དུས་སོགས་ཀྱི་དབང་གིས་ཆ་གང་ཐད་ནས་དེ་འདྲ་ཞིག་འོང་བ་དཀའ་ཡང་།
སློབ་མ་ལ་ལྟོས་ཏེ་ཉེ་རིང་ཆགས་སྡང་དང་ཕྱོགས་རིས་འགྲན་སེམས་སོགས་སྐྱོན་
དང་ཉེས་པ་ཆུང་ཞིང་། བློ་རྒྱ་ཡངས་ལ་ཡོན་ཏན་དང་ཕན་སེམས་ཆེ་བ།
སློབ་མའི་རྒྱུད་ལ་གནས་སྐབས་ཀྱི་བསྐྱེད་པར་བྱ་བའི་ཡོན་ཏན་སྦྱོར་བ་ལ་
ཐབས་དང་ནུས་པ་འདོན་ཅི་ཐུབ་ལ་བརྩོན་པ་ལྟ་བུའི་ལྷག་བསམ་དང་ལྡན་པ་
ཞིག་ངེས་པར་ཡིན་དགོས།
སློབ་མ་ཡང་། རང་བཞིན་གྱི་བློ་རིག་གསལ་བ། སློབ་སྦྱོང་ལ་བརྩོན་
པ་ཆེ་བ། སློབ་སྦྱོང་གི་རྩོལ་བ་ལ་མི་འཇིགས་པ། སློབ་དཔོན་ལ་གུས་པ་དང་
8



༄༅།།སློབ་ཁྲིད་བྱེད་སྟངས་ཅུང་ཟད་བརྗོད་པ།
51
ལྡན་པ་ལྟ་བུ་ཞིག་དགོས་ཤིང་། སློབ་ཁྲིད་ལ་མཉན་པར་བྱ་བའི་སྐབས་སུའང་
སྣོད་ཁ་བུབ་པ་ལྟ་བུ་སློབ་ཁྲིད་ལ་མི་ཉན་པ་དང༌། སེམས་ལ་མི་འཛིན་པ།
རྣམ་ཤེས་ཕྱིའི་འདོད་ཡོན་སོགས་ལ་གཡེང་ནས་འདུག་པ། སློབ་ཁྲིད་ལ་སྐྱོ་
སྣང་འཛིན་པ་སོགས་ནི་སྤང་བར་བྱ་བ་ཁོ་ནའོ།། ཁྱད་པར་དུ་སློབ་མའི་རྒྱུད་
ལ་ཡོན་ཏན་གྱི་མྱུ་གུ་སྤེལ་བར་ཚད་ལྡན་ཉམས་མྱོང་མང་པོའི་སློབ་ཁྲིད་གནད་
དུ་འབྱོར་བ་ཞིག་བྱེད་པ་ལ་རག་ལས་ཆེན་པོ་ཡོད་པའི་ཕྱིར་རོ།
དགེ་རྒན་གྱིས་སློབ་ཁྲིད་བྱེད་པའི་དུས་དང་རྣམ་པ་ཀུན་ ཏུ ཉམས་
འཇོག་གནང་དགོས་པ་ནི། ལང་ཀར་གཤེགས་པའི་མདོ་ལས། ཇི་ལྟར་ནད་
པན་བ་ལ༎ སྨན་པས་སྨན་ནི་སྟེར་བ་ལྟར། དེ་བཞིན་སངས་རྒྱས་སེམས་
ཅན་ལ། ཅི་ཙམ་བརྗོད་པའི་ཆོས་བསྟན་ཏོ། ཞེས་གསུངས་པ་ལྟར། སྨན་
པ་མཁས་པ་ཞིག་གིས་ནད་པའི་ནད་ཀྱི་བབ་ཚོད་དང་བསྟུན་ནས། རང་ལ་
གསོ་བྱེད་ཀྱི་སྨན་མང་པོ་ཡོད་པ་ལས། སྨན་གང་ཕན་བརྟགས་ཏེ་སྟེར་བ་
བཞིན་དུ། དགེ་རྒན་རང་གིས་སྐྱོང་བར་བྱ་བའི་སློབ་མ་རྣམས་ཀྱི་བློའི་སྤོབས་
པ་དང་། ཁམས་དང་གཤིས་རྒྱུད་སོགས་ལ་བརྟགས་ནས་གང་ལ་གང་འཚམ་
གྱི་བསླབ་བྱའི་རིམ་པ་རྣམས་ལ་མཛུབ་མོས་རི་སྟོན་གྱི་ཚུལ་དུ་ཁྲིད་དགོས།
ས་པཎ་མཁས་འཇུག་ལས་ཀྱང་།
ཐོག་མར་སྒྲ་ལ་མཁས་པ་ཡིས།།
ཚིག་དོན་རྣམ་པར་ཕྱེས་ཏེ་བསྟན།།
དེ་ནས་དོན་ལ་མཁས་པ་ཡིས།།
ལྷག་ཆད་འཁྲུལ་བ་མེད་པར་བཤད།།
ཅེས་པ་ལྟར་ཐོག་མར་རྗོད་བྱེད་སྒྲ་ཡི་བརྗོད་ཚུལ་ཚིག་འགྲེལ་རྣམ་པར་
ཕྱེས་ཏེ་བཤད། དེ་རྗེས་བརྗོད་བྱའི་དོན་གྱི་ཁྱད་གཞི་ཁྱད་ཆོས་སོགས་ཆད་



52
༄༅ཀམུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ལྷག་འཁྲུལ་བ་མེད་པར་སྟོན་པ་ལྟ་བུའི་སྒོ་ནས་བློ་སྐྱེད་སྦྱིན་པའི་ཐབས་ཅི་ཡོད་
ལ་འབད་དགོས། རང་ཉིད་ཁྲིད་གཞི་ལ་ངེས་པ་དེ་ཙམ་མེད་ཚེ་སྔོན་དུ་སྟ་གོན་
དང་གྲ་སྒྲིག་བཟང་པོ་ལེགས་པར་བྱས་ནས་ཁྲིད། གལ་ཏེ་རང་ཉིད་ཚིག་དང་
དོན་གྱི་འགྲེལ་བཤད་སོགས་བྱ་དཀའ་བའི་དཀའ་གནས་དང་མི་ཤེས་པའི་
གནས་ལ་ཐུག་ཚེ། རང་གིས་མི་ཤེས་པ་སྦས་ཏེ་བསླབ་བྱའི་སྐབས་དོན་དང་མ་
འབྲེལ་བའི་ཉག་ཉོག་རབ་རིབ་ཀྱི་བཤད་ཡམས་མང་པོས་ཉན་མཁན་རྣམས་
མགོ་རྨོངས་པར་བྱེད་པ་ནི། བླུན་པོ་དང་ཚུལ་འཆོས་རྫུ་བག་གི་སྤྱོད་ལམ་ཉག་
གཅིག་ཡིན་པས་ན་དེ་དག་རྣམ་པ་ཀུན་ཏུ་འདོར་དགོས་ཏེ། ཐམས་ཅད་
མཁྱེན་པའི་ཡེ་ཤེས་མ་ཐོབ་ཚུན་ཆད་དུ་སུས་ཀྱང་མཐའ་དག་ཤེས་མེད་པ་ནི་
བཤད་མ་དགོས་པས་ངོ་ཚ་མིན་ལ། མི་ཤེས་ཤེས་ཁུལ་གྱི་བཟོ་ལྟ་བསྟན་ནས་
དོན་མེད་ལོང་གཏམ་གྱིས་འདའ་བར་བྱེད་པ་ནི་ཆེས་ངོ་ཚ་ཆེན་པོ་རེད། རང་
གིས་མི་ཤེས་པའི་གནས་ལུགས་སོགས་དྲང་བདེན་གྱི་སྒོ་ནས་སྲོང་བོར་སྨྲ་སྟེ།
གཞན་ལ་དཀའ་གནས་དང་མི་ཤེས་པའི་ཚུལ་འདི་དག་བརྟག་དཔྱད་དང་སློབ་
སྐུལ་གྱི་ལྕག་བཅུག་ན་དེ་ནི་མཁས་པའི་ཁྱད་ཆོས་སུ་རྩིས་ཆོག
བཤད་ཁྲིད་སྐྱོན་ཅན་དུ་གྱུར་པ། དཔེར་ན། བཤད་པ་ནོར་འཁྲུལ་
ཅན་དང་གནད་དོན་ཐག་མི་ཆོད་པའི་ཐེ་ཚོམ་གྱི་འཆིང་བར་བྱེད་པའི་འཆད་
པ་བྱིས་པ་ ཐང་ལ་འཁྱམས་པ་ལྟ་བུ། དཀའ་བའི་གནས་བཏང་སྙོམས་སུ་
བཞགནས་གང་སླ་སར་སྤྲོས་ཏེ་བཤད་པ་རྒན་པོ་སོ་མེད་ཀྱི་ཟས་ཟ་བ་ལྟ་བུ།
གནད་ལ་མི་རེག་པར་སྐབས་དོན་གྱིས་སྟོངས་ཤིང་དོན་དང་མ་འབྲེལ་བའི་
གཏམ་གྱིས་ཟང་ཟིང་བོར་བྱེད་པ་བྱ་རོག་གིས་ཚང་འཆའ་བ་ལྟ་བུ། ཉན་
མཁན་གྱི་བློ་ཚོད་དང་མི་བསྟུན་པར་ཤེས་ཚད་ལྷུག་པོར་འཆད་པ་ཨ་མ་གླེན་



༄༅།།སློབ་ཁྲིད་བྱེད་སྟངས་ཅུང་ཟད་བརྗོད་པ།
53
མས་བུ་གསོ་བ་ལྟ་བུ་སོགས་གཏན་མ་ཡིན་པར་བཤད་ཉེས་ཀྱི་སྐྱོན་དང་བྲལ་
ཞིང་བཤད་པ་གོ་རིམ་ཡོད་པ་མགོ་མཇུག་ཚང་བ། ཉན་སྤྲོ་བ་བརྗོད་བྱ་དཔེ་
དོན་དང་བཅས་པ་ཞིག་ཡིན་ཚེ། དཔེའི་ངོ་བོ་དང་ཁྱད་ཆོས་ཐོག་མར་བཤད།
དེ་དང་དེའི་མཚོན་བྱ་དོན་གྱི་ངོ་བོ་སོགས་རྗེས་ནས་བཤད། དཔེ་དོན་སྟོན་
བྱེད་ཀྱི་ཚིག་འབྲུར་སྦྱར་ནས་ངོ་སྤྲོད་བྱ་དགོས།
དེ་ད་དུང་ཅུང་ཞིབ་ཏུ་བརྗོད་ན། རྗེ་ས་པཎ་གྱིས། འཆད་པའི་སྐྱོན་
རྣམས་སྤངས་ནས་ནི།། ཤིན་ཏུ་བརྩེ་བས་བསམ་པས་བཤད། ཅེས་པ་ལྟར།
ལེགས་པར་འཆད་མི་ཐུབ་པ་དང་། ཐེ་ཚོམ་གྱིས་འཆད་པ། དཀའ་གནས་ལ་
བྱིལ་བྱིལ་བོ་དང་འཆད་དགོས་ པའི་གནས་ སུ་ མི་སྤྲོ་བ་དང་། གོང་འོག་
འཁྲུགས་ པ་ ལེགས་ པར་ བསྡེབས་ ནས་ མི་ འཆད་ པ་ དང་། མི་ དགོས་ པ་
དཀྲུགས་ནས་བཤད་པ། གོང་དུ་བཤད་རྒྱུ་འོག་ཏུ་འཇོག་པ་དང་། འོག་ཏུ
བཤད་རྒྱུ་གོང་དུ་ལེན་པ། སྐབས་སུ་མ་བབ་པ་བཤད་ཆེས་པ། བབ་པ་མི་
བཤད་པ་དང་། བརྗོད་པ་མི་གསལ་བ། མཐོ་དམན་ཤོར་བ། སུབ་སུབ་
པོར་འགྲོ་བ། མྱུར་ཆེས་པ་དང་བུལ་ཆེས་པ། ཚིག་དང་དོན་གྱི་བརྡ་ལེགས་
པར་མི་སྤྲོད་པ་སོགས་འཆད་པའི་སྐྱོན་རྣམས་ཡོངས་སུ་སྤངས་ནས་ཆགས་སྡང་
ཕྱོགས་ཞེན་མེད་པའི་བསམ་བློ་བཟང་པོས་བསླབ་བྱ་ནན་ཏན་དུ་བཤད་ན་
གཞན་ཕན་ཆེ་ཞིང་། ཆོས་དང་རིག་གནས་ཀྱི་སྦྱིན་པ་ཁ་ན་མ་ཐོ་བ་མེད་པ་
ཡིན་པར། མཛོད་ལས་ཀྱང་།
ཆོས་སྦྱིན་ཉོན་མོངས་ཅན་མིན་པས།
མདོ་སོགས་ཡོན་ཏན་ཇི་བཞིན་སྟོན།།
ཞེས་པ་ལྟར་བརྩོན་པ་གལ་འགངས་ཆེ་བར་བྱའོ།།



54
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
སྤྱིར་འགྲེལ་བ་ལ། དོན་གྱི་གནད་འགག་ཚང་བར་སྟོན་ པའི་དོན་
འགྲེལ་དང་། དཀའ་བའི་གནས་མཐའ་དག་བྱེ་བྲག་དང་དམིགས་བསལ་གྱིས་
བཤད་པའི་དཀའ་འགྲེལ་དང་། ཚིག་གི་འབྲུ་རེ་རེ་བཞིན་ཞིབ་ཏུ་གཉེར་བའི་
ཚིག་འགྲེལ་དང་། ཡིག་དོན་གྱི་ཐོབ་ཚོད་ཙམ་སྟོན་པའི་ངག་འགྲེལ་དང་།
འཕྲོས་པ་ཡན་ལག་དང་བཅས་ཏེ་སྟོན་པའི་རྒྱ་ཆེར་འགྲེལ་དང་ལྔ་ཡོད་པ་ལས།
ལས་དང་པོ་བ་རྣམས་ལ་ཚིག་འགྲེལ་གལ་ཆེ། ཚིག་འགྲེལ་དང་ཡིག་དོན་ལ་
བྱང་ཆ་མེད་པ་ཞིག་ཡིན་ཚེ་དེ་དག་གི་འགྲེལ་བཤད་ལེགས་པར་བྱས་ཏེ་ཚིག་
འབྲུ་རེ་རེའི་བསྟན་དོན་ལ་ཉན་མཁན་དཀྲི་བར་བྱའོ།།
ཁྲིད་ཀྱི་ རྣམ་ གྲངས་ ལའང་ བཤད་ ཁྲིད་ དང་། དམར་ ཁྲིད་ དང་།
མཛུབ་ཁྲིད་དང་། མྱོང་ཁྲིད་སོགས་ཡོད། གཞུང་གི་སྐབས་དོན་དང་འབྲེལ་
བའི་བཤད་པ་སྣ་ཚོགས་དང་སྦྲགས་ནས་ཁྲིད་པ་ལ་བཤད་ཁྲིད་དང་། དཔེ་
དོན་འགྲེལ་ཚུལ་སོགས་ཧ་ཅང་གོ་སླའི་བཤད་སྟངས་སྤྱད་དེ་བསྟན་དོན་དམར་
རྗེན་གྱི་ཚུལ་དུ་གསལ་བོར་ཁྲིད་པ་ལ་དམར་ཁྲིད་དང་། ཚིག་འབྲུ་རེ་རེ་བཞིན་
དུ་མཛུབ་མོས་བསྟན་པ་ལྟར་ཞིབ་དུ་ཁྲིད་པ་ལ་མཛུབ་ཁྲིད་དང་། གཞུང་དོན་
ལ་གོ་བ་གཏིང་ཕྱིན་པ་ལོན་པའི་ཉམས་མྱོང་གི་སྟེང་ནས་ཁྲིད་པ་ལ་མྱོང་ཁྲིད་
བཅས་ཡོད་པ་ལས། གསར་སློབ་པ་དང་ལས་དང་པོ་བ་ལ་ཐོག་མར་དམར་
ཁྲིད་དང་། མཛུབ་ཁྲིད་ཀྱི་སློབ་ཁྲིད་བྱེད་པ་ཧ་ཅང་གལ་ཆེ་ཞིང་ལེགས་པར་
སྣང་ངོ་།།
སློབ་ཁྲིད་བྱེད་ པའི་གོ་སྐབས་ནམ་ ཡིན་ཀྱང་། དགེ་ རྒན་ གྱི་སྐད་
གདངས་གསལ་ཞིང་དག་ལ། གཞུང་ཚིག་དལ་བུར་གསུངས་ཏེ་ཚིག་དོན་གོ་
རིམ་ཅན་གྱི་སྒོ་ནས་ངོ་སྤྲོད་བྱ། སྐབས་དང་སྐབས་སུ་སློབ་མའི་ཕྱིའི་རྣམ་



༄༅།།སློབ་ཁྲིད་བྱེད་སྟངས་ཅུང་ཟད་བརྗོད་པ།
55
འགྱུར་ལ་བརྟགས་ནས་སློབ་ཁྲིད་ལ་སེམས་འཇོག་ཡོད་མེད་སོགས་ལ་མནོ་
བསམ་ཞིབ་མོ་གཏོང་། གང་འཚམ་གྱི་དྲི་བ་འདོན་པ་དང་། ལེགས་བཤད་
ལས། རིག་པ་ནང་བར་འཆི་ཡང་བསླབ།། ཚེ་འདིར་མཁས་པར་མི་སྲིད་
ཀྱང་། སྐྱེ་བ་ཕྱི་མར་བཅོལ་བ་ཡི། ནོར་ལ་རང་ཉིད་ལེན་པ་འདྲ། ཞེས་པ་
ལྟ་བུ་སོགས་བསླབ་བརྩོན་འབད་པ་དགོས་ཤིང་སྤྲོ་བ་འཕེལ་བར་བྱ། ཉན་སྤྲོ་
བའི་བྱེད་ཐབས་གང་ཁེ་འདོན།
གཉིད་སོགས་ སངས་ ཕྱིར་བཞད་གད་སློང་བ་དང་། ཡིད་ སེམས་
འགུག་པའི་གཏམ་རྒྱུད་བཤད། སློབ་ཁྲིད་རྣམས་ཀྱི་མཚམས་དང་མཚམས་སུ་
དམིགས་བསལ་ གྱིས་ སློབ་ སྦྱོང་ལ་ དཀའ་སྤྱད་སྡུག་རུས དགོས་ ཚུལ་ དང་།
སྔོན་བྱོན་མཁས་པ་དག་གིས་སྙིང་རུས་ཀྱིས་བསླབ་སྦྱངས་ཇི་ལྟར་བྱས་པའི་རྣམ་
ཐར་དང་ལོ་རྒྱུས་བརྗོད་པ་སོགས་བསླབ་བྱ་གང་འཚམ་གཏོང་བར་བྱ། དེང་
སྐབས་ཕྱོགས་ཡས་མས་ཀྱི་དགོན་སྡེ་དང་སློབ་གྲྭ་ཆེ་འབྲིང་ཆུང་གསུམ་སོགས་ན་
རྒྱ་བོད་གཉིས་ཀྱི་སྐད་རིགས་འདྲེས་མ་བཤད་ཅིང་། དགེ་རྒན་འགའ་ཞིག་
གིས་དེ་ལྟའི་སྐད་གཉིས་འདྲེས་མའི་སྒོ་ནས་སློབ་ཁྲིད་བྱེད་པའང་ཡོད་མཆིའོ།།
དེ་ནི་ཆེས་མི་རིགས་ཤིང་འཛེམ་བྱའི་གནས་སུ་གྱུར་པའི་གནད་དོན་ཞིག་གོ།
དེ་ལྟར་སོང་ན། མི་རིགས་འདིར་གསེར་མིན་རག་མིན་འདྲ་བའི་སྐད་
རིགས་ཕུང་སུམ་པ་ཞིག་ཆགས་རྒྱུ་མིན་ནམ། ནམ་ཞིག་མི་རིགས་རང་གི་སྐད་
དང་། མདོ་རྒྱུད་བསྟན་བཅོས་དག་གི་རྗོད་བྱེད་བརྡ་ལ་རྨོངས་པར་འགྱུར་
ཞིང་། དེ་ལྟར་ན་ཐོན་མིས་རང་གི་སྤྱི་སྐད་ལས་བཟོས་པའི་གདོད་མའི་སྐད་
རིགས་དང་རིག་པའི་གནས་ལྔ་སོགས་ཀྱི་བརྗོད་བྱ་རྗོད་བྱེད་གང་ཐད་ལའང་
རྒྱང་ཐག་ཇེ་རིང་ནས་ཇེ་རིང་དུ་འགྲོ་བཞིན་ཡོད་པས། ནམ་ཞིག་རང་གིས་



56
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
རང་གི་གདོད་མའི་སྐད་རིགས་དང་རིག་གནས་ལ་བེད་སྤྱོད་ཕར་ཞོག་རང་སྐད་
དང་རང་གི་རིག་གནས་ལ་མི་རིགས་གཞན་པའི་རང་སྐད་དང་རིག་གནས་སྦྱོང་
བ་ལྟར་དཀའ་ཚེགས་ཆེ་བར་འགྲོ་བ་མ་ཟད། རང་གི་སྐད་དང་རིག་གནས་ལ་
ཆ་མི་མཚུངས་པའི་མི་རིགས་ཤིག་ཏུ་འགྱུར་ཞིང་། བོད་མི་རིགས་ཞེས་པའི་
མཛུབ་མོ་ཀེར་ས་བྲལ་བའི་ཉེན་ཁའང་ཡོད་པས་སྤྱོད་ཚུལ་དེ་དག་ལ་རྣམ་པ་
ཀུན་ཏུ་འཛེམ་པར་བྱ་བའི་གནས་སུ་སེམས་སོ།།
བསླབ་བྱའི་རིག་གནས་རང་རང་གི་ཐད་དུ་རྟོགས་པའི་བྱེད་ཐབས་
ཐུན་མོང་མ་ཡིན་པ་རེ་ཡོད་པའང་སློབ་མ་རྣམས་ལ་དམ་འཛིན་བྱེད་དུ་འཇུག་
དགོས། དཔེར་ན། བོད་ཀྱི་སྒྲ་རིག་པ་སུམ་རྟགས་དག་གསུམ་ལྟ་བུ་ལ་རྩ་བ་
དང་སྡོམ་ཚིག་བློར་འཛིན་པ་དང་། རྩ་འགྲེལ་གྱི་དཔེ་ཁྲིད་ཞིབ་རྒྱས་མང་པོ་
འགྲོ་ཞིང་། གྲོགས་ཕན་ཚུན་གྱིས་དྲི་བ་དྲིས་ལན་དང་། དཔེར་བརྗོད་མང་
པོ་འཇོག་པ་སོགས་ཤེས་བྱེད་ཀྱི་རྒྱུར་གོ་བར་བྱ།
སྙན་ངག་ལྟ་བུ་ལ་མཚོན་ན། སྙན་ངག་ལ་མཁས་པའི་རྒྱུ་ལ་སྐྱེས་སྦྱངས་
ཀྱི་ཤེས་རབ་གཉིས་གསུངས་ཤིང་། སྦྱངས་སྟོབས་ཀྱི་ཡོན་ཏན་ནི་དེ་བས་ཀྱང་
གཙོ་ཆེ། སྙན་ངག་མཁས་པའི་དགེ་རྒན་ཞིག་གི་དྲུང་དུ་སྙན་ངག་གཞུང་གི་
ལེའུ་གསུམ་ག་ཞིབ་ཏུ་ཁྲིད་ཅིང་། སློབ་དཔོན་ལས་སྙན་ངག་གི་དཔེར་བརྗོད་
ཇི་ལྟར་འཇོག་པའི་མན་ངག་སོགས་ལ་ཚུལ་བཞིན་བསླབས། རང་གིས་སྙན་
ངག་གི་དཔེར་བརྗོད་འཇོག་པར་ནན་ཏན་ཆེན་པོ་བྱེད་དགོས། སྙན་གཞུང་
ལ་ཅུང་ཟད་འདྲིས་རྗེས་ད་གཟོད་སྙན་ངག་ལ་མཁས་པའི་དབང་བོ་དག་གི་
སྙན་རྩོམ་ བགྲང་ གིས་ མི་ ལང་ བའི་ གཞུང་ དག་ ལ་ བརྟགས་ དཔྱད་ དང་།
འཚོལ་ཞིབ་བྱས་ནས་དེ་དག་གི་རྩོམ་གྱི་སྒྲིག་སྟངས་ཚིག་གི་སྦྱོར་ཚུལ། ཚིག་



༄༅།།སློབ་ཁྲིད་བྱེད་སྟངས་ཅུང་ཟད་བརྗོད་པ།
57
དོན་གྱི་ཉམས་འགྱུར་དང་སྒྱུ་རྩལ་སོགས་རང་གི་བློ་ཡི་ཡོལ་གོར་ལྡུག་ཅི་ཐུབ་
བྱེད་ཅིང་། རྩོམ་རིགས་སྣ་ཚོགས་འབྲི་བར་འབད་འབུངས་ལྷོད་མེད་བྱས་ན་
ད་གཟོད་སྙན་ངག་མཁས་པའི་གོ་སར་དབང་བ་གོར་མ་ཆག་གོ།
སྐར་རྩིས་རིག་པ་སྦྱོང་བའི་དབང་དུ་བཏང་ན། དགུ་མཐའི་ཆོ་ག་ལ་
བྱང་བ་ངེས་པར་གལ་ཆེ་བས་སློབ་དཔོན་ལས་བསྒྱུར་སྣོན་འཕྲི་བགོད་ཀྱི་ལས་
བཞིའི་འགྲོ་རིམ་བྱང་ཆུབ་པར་བྱས། རེའུ་མིག་འཛིན་ལུགས་དང་། ཉམས་
མྱོང་ཅི་ཡོད་སོགས་ཞིབ་ཏུ་ཁྲིད་པ་ལ་བརྟེན་ནས་ཟླ་ཉི་གཟའ་སྐར་སོགས་ཀྱི་རི་
མོ་སྒྲུབ་ཚུལ་ལ་སྦྱང་བརྩོན་ཆེན་པོ་འགྲོ་དགོས་པ་ཡིན་ཏེ། རི་མོའི་འགྲོ་སྟངས་
འདི་ལ་བྱང་ཆ་ལྡན་པ་ཞིག་མིན་ཚེ་སློབ་དཔོན་གྱིས་དེ་དག་གི་རི་མོའི་གོ་དོན་ཅི་
ཙམ་བཤད་ཀྱང་ཤེས་མི་ཐུབ་ལ། ལས་བཞིའི་རི་མོ་ལ་བྱང་ཆ་རིམ་གྱིས་ཐོན་པ་
ལས་དེ་དག་གི་དོན་ལ་གོ་བའང་རིམ་གྱིས་ཆགས་ཡོང་བ་ཡིན། དེ་ཕྱིར་རྩིས་
རིག་ལ་མཁས་མི་མཁས་ཀྱི་གོ་ས་འདི་རི་མོའི་ལམ་ནས་རྩིས་རིག་ལ་སྦྱངས་
བརྩོན་ཆེ་ཆུང་གིས་སྟེར་བ་ ཤ་སྟག་སྟེ། བྲག་དགོན་ཞབས་དྲུང་བ་དཀོན་
མཆོག་བསྟན་པ་རབ་རྒྱས་ཀྱིས་མཛད་པའི་རིགས་ལྡན་མཆོད་པའི་འོད་སྣང་
ལས།
རི་མོ་ཡལ་བོར་གནད་དོན་བཙལ་འདོད་པ།
གྲུ་གཟིངས་དོར་ནས་རྒྱ་མཚོར་འཇུག་འདོད་བཞིན།།
དེའི་ཕྱིར་སྙོམས་ལས་དབང་དུ་མ་སོང་བར།།
ས་རིས་བྱང་བར་སློབས་ཤིག་གྲོགས་པོ་དག།
ཅེས་གསུངས་པ་ནང་བཞིན་ལགས་སོ།།
ཚད་མ་དང་ནང་དོན་རིག་པ་ལྟ་བུ་ལ་མཚོན་ན། སློབ་དཔོན་མཁས་
པའི་དྲུང་དུ་གཞུང་གི་སྐབས་ཀྱི་དཔེ་ཁྲིད་གཟབ་རྒྱས་སུ་འགྲོ་ཞིང་། གཞུང་



58
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
གང་དག་གི་རྩ་བ་དང་གནད་འགག་བློར་འཛིན་པ། དཀའ་གནས་ལ་དཔྱད་
པ་གཏོང་ལུགས་དང་གོ་བ་ལེན་ཚུལ། དོགས་པ་སློང་མཚམས་དང་། གཞུང་
གི་འགལ་ མཚམས། ཞིབ་ཆ་འབྱེད་མཚམས་ སོགས་གསལ་ བོར་བྱེད་ ཅིང་
དཔྱད་གྲྭའི་སྡེ་ལྟ་བུ་དང་། ཡང་ན་རྣམ་དཔྱོད་དང་ལྡན་པའི་གྲོགས་མང་པོ་
དང་ལྷན་ཅིག་ཏུ་འཚོགས་ནས་དྲི་མོལ་སྣ་ཚོགས་དང་ལུང་དང་རིགས་པའི་བགྲོ་
གླེང་རྒྱུན་རིང་བྱེད་པ་སོགས་ནི་གཞུང་ཆེན་མོ་རྣམས་ལ་མཁས་པའི་ཡན་ལག་
ཏུ་འགྲོ་བ་ཡིན་ནོ། དེ་ལྟར་རིག་གནས་སོ་སོ་ལ་མཁས་ཐབས་ཅི་ཡོད་དང་།
ཕན་པའི་རམ་འདེགས་གང་ལྕོགས་ཀྱི་སྒོ་ནས་ཕྱོགས་སོ་སོའི་སྐལ་བཟང་བུ་སློབ་
རྣམས་ཀྱི་བློ་གྲོས་ཁང་བཟང་རིག་པའི་གཏེར་མཛོད་དུ་བསྐྲུན་པ་ལ། མཁས་
བཙུན་བཟང་གསུམ་གྱི་ཡོན་ཏན་ཀློང་དུ་བརྡོལ་བའི་སློབ་དཔོན་དམ་པ་རྣམས་
ཀྱིས་འབྲལ་མེད་རྗེས་སུ་འཛིན་པའི་སྨོན་འདུན་དང་བཅས། སྤྱི་ལོ་༢༠༠༩ཟླ་
༥ཚེས༡༣ལ་ཤར་མར་བྲིས་པ་དགེའོ།།
སྨྲས་པ།
ཉམ་ཆུང་སྙིང་ལ་བསྲེལ་བའི་མཛའ་གཅུགས་ཀྱིས།།
སྨྲ་བྱེད་གཞན་ལ་བསྐོར་བའི་ཉམས་མྱོང་ལས།།
སྨྱུག་རིས་མེ་ཏོག་བཞད་པའི་ལེགས་སྐྱེས་འདི།།
ལྷག་བསམ་འོ་མ་འཕྱུར་བའི་འབྲས་རྟགས་ཉིད།།



59
ལྷག་བསམ་ཁྱེའུ་རྩེན་པའི་རྐང་རྗེས།
དེ་ཡང་ཆོས་སྲིད་ཀྱི་དཔྱིད་དཔལ་དར་ལ་བབས་པའི་འཛམ་གླིང་གོ་ལ་
ཟླུམ་པོའི་ཁོར་ཡུག་ཡངས་པོ་འདི་ན། འགྲོ་བ་མིའི་རིགས་བགྲང་གིས་མི་
དཔོག་པས། རྣམ་དཀར་ལམ་སྲོལ་བཟང་པོའི་འཕྲུལ་འདེགས་ལ་བརྟེན་ནས་
མ་རབས་ཀྱི་སྐྱོན་མཚང་སུན་འབྱིན་པ་དང་། ཡ་རབས་ཀྱི་རྣམ་ཐར་མིག་
དཔེར་སློབ་པ་སོགས་ཤེས་པར་བྱ་བའི་གནས་མཐའ་དག་ཉམས་པ་སླར་གསོ་
དང་
། མ་ཉམས་ཁྱབ་གདལ་དུ་སྤེལ་བའི་ཕྱག་རྗེས་གསར་བའི་ལེགས་སྐྱེས་
གཅིག་ལས་གཅིག་ལྷག་པའི་ཚུལ་དུ་ངོམ་སྟེ་སྔོན་ཐོན་དམ་པའི་གྲས་སུ་འགྲན་
བཞིན་བརྩོན་པའི་སྒང་ཡིན་ནོ།
དེ་དང་མཐུན་པར་ཆོས་སྲིད་གཉིས་ཀྱི་རིག་གཞུང་ཕུན་སུམ་ཚོགས་
པས་རྣམ་པར་བརྗིད་པའི་ང་ཚོ་གངས་ལྗོངས་ཁ་བའི་ཟེགས་མ་ཕྱོགས་སུ་འཕུར་
བའི་བོད་ཡུལ་ཆོལ་ཁ་གསུམ་གྱི་གནས་སོ་སོ་ནའང་། ཕྱི་ནང་རིག་པའི་རྒྱ་
མཚོར་མཁྱེན་དཔྱོད་གྲུ་གཟིངས་ཀྱི་འཇུག་པ་མཆོག་ཏུ་ཡངས་ཤིང་། ལྷག་
བསམ་ཆེ་ལ། སྤྱི་དོན་ཕུགས་རྒྱང་རིང་བའི་གཟུར་གནས་ཆེད་ལས་མཁས་པ་
མི་ཉུང་བ་ཞིག་གིས་ཀྱང་། རང་རིགས་ལ་ཤ་ཞེན་སྙིང་རུས་ཀྱི་སྒོ་ནས་མི་
རིགས་རང་གི་སྐད་རིགས་ལས
པས་བརྩམས་པའི་བོད་ཡིག་གི་རྩོམ་རིག་ལ། ལོ་
དེབ་དང་། དུས་དེབ། ཟླ་ཟུང་དུས་དེབ། ཚགས་པར་སོགས་རྩོམ་སྒྲིག་



60
༄༅ཀམུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ལེགས་པར་བྱས་ཏེ་ཕྱོགས་དང་ཕྱོགས་ལ་འགྲེམ་སྤེལ་བྱེད་བཞིན་ཡོད་པ་འདིས
མི་རིགས་ རང་གི་ཆོས་སྲིད་རིག་གནས་དང་སློབ་གསོ་གོང་འཕེལ་བྱེད་པ།
མིའི་བསམ་པ་དང་ཀུན་སྤྱོད་གཤིས་ཀ་ཇེ་ལེགས་སུ་གཏོང་བ་དང་སྤྱི་ཚོགས་ཀྱི་
འཚོ་བ་གཞན་ལས་ཕུན་སུམ་ཚོགས་པར་བསྒྱུར་བའི་བྱེད་ཐབས་སོགས་ལ་རམ་
འདེགས་ཕུན་སུམ་ཚོགས་པ་ཞིག་ཐེབས་དང་ཐེབས་བཞིན་ཡོད་པའི་ཚུལ་ལ་
ཕྱིར་ལྟོས་ཤིག་བགྱིས་ན། གཞལ་བར་དཀའ་བའི་གྲུབ་འབྲས་དབྱར་མཚོ་ལྟར་
རྒྱས་ཡོད་པས། མི་རིགས་འདི་ཉིད་ཀྱི་དཔྲལ་བའི་མིག་ལྟར་གྱུར་པ་དང་།
མདུན་བསྐྱོད་བཤུལ་ལམ་ཁྲིད་པའི་བློ་མཐུན་རྩོམ་སྒྲིག་པ་རྣམས་ཀྱི་སྐུ་དྲིན་དྲན་
པའི་མོད་ལ། བདག་གིས་ཀློག་མཁན་མང་པོའི་ཚབ་བྱས་ཏེ་མི་རིགས་འདི་
ཉིད་ཀྱི་དོན་དུ་སེམས་ཀྱི་ཟློས་གར་རྩེ་ནས་ཉིན་མཚན་སྦྲེལ་བའི་ལྷག་བསམ་
དང་། སྐུ་ངལ་མི་ཆུང་བ་ཉམས་སུ་བཞེས་བཞིན་ཡོད་པར་མ་བཅོས་སེམས་པ་
དཀར་པོས་གུས་འདུད་དང་བཅས་ཏེ་ཐུགས་རྗེ་ཆེའོ་ཞེས་བྱ་བཏང་བའི་ཚུལ་དུ་
ཞུའོ།།
ང་ཚོས་ད་ལྟ་མྱོང་བཞིན་པ་ནི་ཁྱེད་ཅག་གི་བྱས་རྗེས་ལས་སྨིན་པའི་
དབྱར་གསུམ་མེ་ཏོག་ཅན་གྱི་འཚོ་བ་ཡིན་ལ། ཉེ་བར་སྟོན་གསུམ་འབྲས་བུའི་
ལོངས་ལ་ཅི་དགར་སྤྱོད་པ་ཡིད་རྟོན་དང་རེ་ལྟོས་ཀྱིས་སྒུག་ཡོད་ལགས།
གོང་དུ་བཤད་པའི་དེབ་དེ་དག་ཏུ་བཀོད་ཡོད་པའི་སྒྲུང་གཏམ་དང་།
སྲོལ་རྒྱུན་སྙན་ངག རང་མོས་སྙན་ངག་སོགས་རྩོམ་ཡིག་ཕལ་མོ་ཆེ་ནི། ལག་
ལེན་དང་འཚོ་བ། བསམ་པའི་ཉམས་མྱོང་སོགས་ཀྱི་འདྲིས་ཆ་ཟབ་མོ་ཡོད་
པའི་བློ་གྲོས་ཀྱི་རྩལ་ལས་ཐོན་པའི་བརྩམས་ཆོས་ཤ་སྟག་ཡིན་ལ། བརྗོད་བྱ་ནི་
སྤོབས་པ་ཆེར་སྐྱེད་ཀྱིས་མི་རིགས་བསམ་བློ་ཡར་སྐུལ་དང་། སྤྱི་ཚོགས་གསར་



༄༅ལྷག་བསམ་ཁྱེའུ་རྩེན་པའི་རྐང་རྗེས།།
61
བའི་མདུན་ལམ་ལ་བསྐྱོད་པའི་ཐབས་ཕྱོགས། མཐུན་སྒྲིལ་སློབ་གསོ་དང་།
རིག་གཞུང་དར་སྤེལ་གཏོང་བ། སྤྱི་ཚོགས་སྟེང་གི་མ་རབས་ཐ་ཤལ་གྱི་སྤྱོད་
ལམ་དང་། ལུགས་སྲོལ་དང་གཤིས་ཀ་རྫོབ་བཙོག མི་རིགས་ཀྱི་བདེ་སྐྱིད་
དང་། འཚོ་བའི་བཀག་རྒྱར་ཆེ་བ་རྣམས་ལ་བསྒྱུར་བཅོས་དང་དགག་བྱའི་
གནས་སུ་བཀོད་དེ། ཡ་རབས་ཀུན་ཕན་གྱི་བསམ་པ་དང་སྤྱོད་ལམ་སྔོན་ཐོན་
མི་སྣ་དང་། མི་རིགས་ཀྱི་བགྲོད་ལམ་བཟང་པོར་འཇུག་ཅི་ཐུབ་བྱེད་པ་སོགས་
ཡིན།
སྤྱིའི་རྩོམ་སྟངས་ནི་རྩོམ་པ་པོས་རང་གི་བློ་རྩལ་གྱིས་རྟོག་བཟོ་སྣ་ཚོགས་
དང་བློས་བསླངས་ངོ་མཚར་བའི་འབྲི་སྟངས་སྤྱད་དེ་འཁྱོག་བརྗོད་དང་།
བརྗོད་བྱའི་སྐྱོན་ཡོན་སོགས་ཐད་ཀར་དམར་འདོན་གྱི་ཚུལ་དུ་དྲང་བོར་བརྗོད་
པའི་འབྲི་སྟངས་ལྟ་བུ་ཡིན། དེ་ལྟའི་དཔྱོད་ལྡན་རྣམས་ཀྱི་ཐུགས་གསང་ལས་
ཐོན་པའི་མྱོང་བ་གསུམ་ལྡན་གྱི་རྩོམ་ཡིག་འདི་དག་ལས་ཀྱང་གནས་ལུགས་དང་
མི་འབྲེལ་བའི་སྤྱོད་སྟངས་དང་ལུགས་སྲོལ་ངན་པ། བསམ་བློ་རྗེས་ལུས། མི་
རིགས་རིག་གནས་དང་། འཚོ་བ་དང་བདེ་སྐྱིད་སོགས་ལ་གནོད་པའི་གཤེད་
མ་ལྟ་བུ།
མདོར་ན་མི་རིགས་རང་གི་ཆོས་སྲིད་གོང་འཕེལ་དུ་འགྲོ་བའི་བཀག་
རྒྱུར་གྱུར་པ། ཕྱི་ནང་སྐྱོན་མཚང་མཐའ་དག་དངོས་བརྒྱུད་ཅི་རིགས་ཀྱི་སྒོ་
ནས་སྔོག་འདོན་སུན་འབྱིན་བྱེད་པའི་རྩོམ་ཡིག་རྣམས་ནི་ཆེས་ཆེར་བླ་ན་མཐོ་
བའི་རིན་ཐང་ཅན་གྱི་གནས་སུ་མཐོང་། ཅིའི་ཕྱིར་ཞེ་ན། མི་རིགས་རང་
ཉིད་ཡར་རྒྱས་སུ་གཏོང་ན། དེའི་མདུན་ལམ་ལ་གནོད་པའི་སྐྱོན་མཚང་ཉེས་
ཆེ་བའི་རིགས་དང་པོ་ནས་འབྲལ་ཅི་ཐུབ་བྱེད་དགོས། གནོད་ཚབས་ཆེ་བའི་



62
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
མི་རིགས་ཀྱི་བར་ཆད་དེ་དག་དང་མ་བྲལ་ན་གཏན་ནས་ཡར་རྒྱས་སུ་འགྲོ་
ཐབས་མེད་པས་ཡིན་ནོ།
དེའི་ཕྱིར་གཟུར་གནས་དཔྱོད་ལྡན་རྣམས་ཀྱིས་བསྔགས་པའི་གནས་སུ་
མཐོ་བའི་གཅེས་ནོར། སྦྲང་ཆར་དུས་དེབ་ཀྱིས་མཚོན་པའི་རྩོམ་རིག་གི་དེག
དང་། ཚགས་པར་མང་པོ་ནའང་དེ་འདྲའི་སྒྲུང་གཏམ་དང་སྙན་ངག་གི་རྩོམ་
ཡིག་བཀོད་དང་འགོད་བཞིན་ཡོད་པ་དག་ལ་ནི། གློ་སྙིང་བྲང་གསུམ་གྱི་ངོས་
ནས་ང་ཚོའི་མི་རིགས་འདི་ཉིད་འཛམ་གླིང་ཡང་རྩེའི་གྲས་སུ་སྙེག་འདོད་པའི་
གྲོགས་པོ་ཞིག་ཡིན་ཚེ། རྗེས་སུ་ཡི་རང་གི་མེ་ཏོག་མཆོད་པའི་གནས་དམ་པ་
ཞིག་གོ།
འོན་ཀྱང་རྣམ་དཔྱོད་མིག་བྲལ་གྱི་དམུས་ལོང་འགའ་ཞིག་གིས་སོར་
རྩེར་སྨྱུ་གུ་ཐོགས་པའི་བཟོ་ལྟ་བསྟན་ཏེ། ད་ལྟའི་དུས་དེབ་དང་ཚགས་པར་
སོགས་ན་གཞན་གྱི་སྐྱོན་དང་མཚང་བརྗོད་པའི་ཟུར་ཟའི་རྩོམ་ཡིག་བསྟུད་མར་
བཀོད་ཡོད་པ་ལ་དགོས་པ་དང་སྙིང་བོ་སོགས་མེད་ཅེས་བཤད་ཡོད་པར་སྣང་
ལ། དེར་གཟུར་གནས་ཀྱི་བསམ་འཆར་ཅུང་ཟད་ཞུ་ན། དེ་ནི་ཁོས་བསམ་
གཞིག་ཅི་ཡང་མ་བཏང་བའི་རྣམ་པ་མཚོན་པའི་འབྲས་རྟགས་ཏེ། སྙིང་བོ་
དང་དགོས་པ་མེད་པ་ག་ནས་ཡིན་ཏེ། འཕྲལ་ཡུན་ཀུན་ལ་ཕན་གནོད་གཉིས་
དང༌། སྐྱོན་ཡོན་གཉིས་ལས་གནོད་ཕྱོགས་དང་སྐྱོན་མཚང་དོར་བྱར་བརྗོད་
པ་དང་། ཕན་ཕྱོགས་དང་ཡོན་ཏན་བླང་བྱར་སྟོན་པའི་རྗོད་བྱེད་ཀྱི་ཚིག་རིང་
ཐུང་གང་ལ་མཚོན་ནའང་དགོས་སོགས་ཀྱི་ཆོས་བཞི་རེ་ལྡན་པས་ཁྱབ་ན་ཟུར་
ཟའི་རྩོམ་ཡིག་དག་ལ་གང་ཞིག་སྐྱོན་ཉེས་ལས་ལྡོག་སྟེ་ཡ་རབས་ཀྱི་གོ་ས་དབང་
བ་སོགས་ཀྱི་དགོས་པ་རྒྱ་ཆེན་པོ་རེ་ཡོད་པ་སྨོས་མ་དགོས་པར་མ་ཟད། དེ་



༄༅།།ལྷག་བསམ་ཁྱེའུ་རྩེན་པའི་རྐང་
་རྐང་རྗེས།།
63
འདྲའི་རྩོམ་ཡིག་ནི་ད་ལྟ་གསར་དུ་བྱུང་བ་ཞིག་མིན་པར། ཆོས་ཀྱི་མེས་པོ་སྟོན་
པ་མཉམ་མེད་ཟས་གཙང་གི་སྲས་པོ་ནས་བཟུང་འཛམ་གླིང་རྒྱན་དྲུག་མཆོག་
གཉིས་སོགས་སྔོན་བྱོན་རྒྱ་བོད་མཁས་དབང་གནམ་གྱིས་ས་གབ་པ་ལྟ་བུ་རྣམས་
ཀྱི་རིང་ནས་ཀྱང་ཟུར་ཟ་དང་འབྲེལ་བའི་བསླབ་བྱའི་རྩོམ་ཡིག་མཐའ་མི་དཔོག་
པ་ཞིག་བརྩམས་ཡོད་པ་རྣམས་ཀྱང་ཟུར་ཟའི་རྩོམ་ཡིག་ཡིན་པས་དགོས་པ་མེད་
པར་ཤོད་ཕོད་དམ།
གངས་ཅན་བོད་ལ་མཚོན་ནའང་། མཉམ་མེད་ཙོང་ཁ་བ་ཆེན་པོ།
མཁས་གྲུབ་ཐམས་ཅད་མཁྱེན་པ། ས་སྐྱ་པཎྜི་ཏ། ཤར་སྐལ་ལྡན་རྒྱ་མཚོ།
རྒྱལ་དབང་ལྔ་བ་རིན་པོ་ཆེ། ཀུན་མཁྱེན་འཇམ་དབྱངས་བཞད་པ། གུང་
ཐང་བསྟན་པའི་སྒྲོན་མེ། དངུལ་ཆུ་བླ་མ་ཆོས་བཟང་། རྫ་དཔལ་སྤྲུལ།
འཇུ་མི་ཕམ། བསམ་བློ་བ་མཁས་དབང་དགེ་འདུན་ཆོས་འཕེལ་སོགས་ས་
དགེ་རྙིང་གསུམ་དང་བཀའ་བརྒྱུད་ཇོ་ནང་གི་མཁས་གྲུབ་སའི་རྡུལ་ལས་བརྒལ་
བས། རང་གི་ཆོས་སྲིད་ལུགས་གཉིས་གོང་འཕེལ་དུ་རྒྱས་པ་ལ་སྙིང་ཉེ་ནས།
བསྟན་པའི་འཕེལ་རྒྱས་དང་འགྲོ་བའི་བདེ་སྐྱིད་སོགས་ལ་གནོད་པའི་བར་ཆད་
དང་སྐྱོན་མཚང་ལ་མཛུབ་མོ་ཐད་ཀར་བཙུགས་ཏེ་ཉེས་པ་སྔོག་འདོན་གྱི་ཟུར་
ཟ་དང་བསླབ་བྱ་གནད་དུ་ཐིངས་པའི་གླེགས་བམ་ལྷུན་པོའི་གཏོས་དང་མཉམ་
པ་རྗེས་སུ་གནང་བ་གང་གི་ཆེད་དུ་ཡིན་པ་དགོངས་གཞིག་གནོངས་དང་།
ཆེད་དུ་བྱ་བའི་དགོས་པ་འབོར་ཆེན་རེ་ཡོད་པ་སུ་ཡིས་བསྙོན།
སྒྲ་སོར་ཡངས་པའི་དབང་དུ་བྱས་ན་མདོ་རྒྱུད་བསྟན་བཅོས་མཐའ་
དག་བསྟན་བྱ་ཕྱིན་ཅི་མ་ལོག་པར་སྟོན་པའི་གདམས་ངག་ཡིན་པ་བཞིན་གནའ་
དེང་གི་རྩོམ་ལུས་དང་རྩོམ་སྟངས་སོགས་འདྲ་མིན་སྣ་ཚོགས་པའི་ཟུར་ཟའི་རྩོམ་



64
༄༅ཀམུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ཡིག་རྣམས་ཀྱང་། བསླབ་བྱ་སྟོན་པའི་གདམས་ངག་ལས་མ་འདས་པར་མ་
ཟད། སྤྱིར་བསླབ་བྱ་ལ་དགག་ཕྱོགས་དང་། སྒྲུབ་ཕྱོགས་ཀྱི་བསླབ་བྱ་གཉིས་
ཡོད་ཅིང་དེ་ཅི་རིགས་ལས་ཀྱང་མ་འདས།
དགག་ཕྱོགས་ཀྱི་བསླབ་བྱ་ནི། གང་ཞིག་གི་མ་རབས་ཐ་ཤལ་གྱི་སྤྱོད་
ལམ་དང་། སྐྱོན་མཚང་དགག་བྱར་སྟོན་པའི་བསླབ་ཚིག་ལྟ་བུ་དང་། སྒྲུབ་
ཕྱོགས་ཀྱི་བསླབ་བྱ་ནི། ཡ་རབས་ཀྱི་གོམས་གཤིས་དང་སྤྱོད་ལམ། དམ་པའི་
རྣམ་ཐར་སོགས་སློབ་སྦྱོང་དང་
། བསྒྲུབ་བྱར་སྟོན་པའི་བསླབ་ཚིག་ལྟ་བུ་ཡིན་
ལ། རྩོམ་ལུས་ཀྱི་ཆ་ནས་ཚིགས་བཅད་ལྷུག་སོགས་རྣམ་པ་མི་མཚུངས་པ་མང་
པོ་ཡོད་པ་ནི། རྗེ་གུང་ཐང་བསྟན་པའི་སྒྲོན་མེའི་གསུང་འབུམ་ལས། བསླབ་
བྱ་ཟློག་སྒོམ་གྱི་ཚུལ་དུ་བྱས་པ་སྐྱོན་ཡོན་གསལ་བའི་མེ་ལོང་དང་མི་ཆོས་གནད་
ཀྱི་ཕྲེང་བ། ཡང་སྤྲུལ་དེ་ཉིད་གསལ་བྱེད་སོགས་ཀྱིས་ཤེས་པར་སླ།
ལྷག་པར་ད་ལྟའི་ཁྱེད་ཚོ་དང་ངེད་ཚོ་ཞེས་སྡེ་རིས་སུ་གཅོད་པའི་ཉེ་རིང་
ཆགས་སྡང་། ཕྲག་དོག་འགྲན་སེམས། རྙིང་ཞེན་རྨོངས་དད། བག་མེད་
རྣམགཡེང་། རང་གཅེས་གཞན་སྨོད། ཚུལ་མིན་བྱ་སྤྱོད། ཁོང་ཁྲོ་གདུག་
རྩུབ་ཀྱིས་ཁྱོད་ཤི་ང་གསོན་བྱེད་པ། རྫུན་དང་ཕྲ་མ་དང་། གཡོ་སྒྱུ་བསླུ་བྲིད།
ལོག་སྤྱོད་ལྟ་ངན་སོགས་ཀྱི་སྐྱོན་མཚང་ཀློང་དུ་བརྡོལ་བའི་གྲོང་ན་འཁོར་ཞིང་
འཁྱམས་པའི་སྨྲ་ཤེས་དོན་གོ་བའི་མི་ཞིག་ཡིན་ཚེ། མ་རབས་ཀྱི་ངན་མཚང་དེ་
དག་ལས་ཐར་བ་ལ། ཆེས་རམ་འདེགས་ཐུབ་ངེས་ནི་སྙིང་ལ་སྨན་པའི་ཚིག་
རིས་སྙན་རྩུབ་གང་འོས་ཀྱི་བསླབ་བྱ་དང་སློབ་གསོ་གཏོང་རྒྱུ་དེ་ཧ་ཅང་གལ་ཆེ་
བས། རང་རིགས་ལ་ཤ་ཞེན་སྙིང་རུས་ཆེ་བའི་རྣམ་དཔྱོད་ཅན་གྱི་མཛའ་བོ་
ཞིག་ཡིན་ཚེ། གྲི་ཁ་ལ་རྣོ་དང་རྣོ་ཁ་ལ་བརྡར་གྱི་དཔེ་ལྟར་བརྗོད་བྱ་གནད་ལ་



༄༅།།ལྷག་བསམ་ཁྱེའུ་རྩེན་པའི་རྐང་རྗེས།།
65
འབྱོར་ཞིང་རྗོད་བྱེད་ཕུན་སུམ་ཚོགས་པའི་ལུགས་ལྟར་གཞོལ་བའི་དགག་སྒྲུག
ཅི་རིགས་ཀྱི་བསླབ་བྱ་གང་འཚམ་གྱི་སྒོ་ནས་ཆུ་བོའི་རྒྱུན་དུ་སྤེལ་རྒྱུ་ནི་འདོར་
ཐབས་མེད་པའི་ལས་འགན་ཞིག་རེད།
དེ་ལྟའི་སྐྱོན་ཉེས་ནི། དགོན་སྡེ་དང་། འཇིག་རྟེན་གཉེར་བའི་གྲོང་
སྡེ་སོགས་ན་ཁྱད་མེད་དུ་ཡོད་དེ། དཔེར་ན། ཆོས་ཉག་ཕྲ་བའི་དགོན་སྡེ་
ཞིག་ལ་མཚོན་ན། དགེ་རྒན་ཕན་ཚུན་གྱི་བར་ན་ཕྲག་དོག་རྒོད་ཅིང་། དགེ་
རྒན་མི་གཅིག་པའི་སློབ་མ་ཕར་ཚུར་བར་ན་ཕྱོགས་རིས་ཆེ་བ་དང་། གོང་དུ་
དགེ་བཤེས་ཀྱི་བཟོ་ལྟ་བཟུང་ནས་རང་གཅེས་གཞན་སྨོད་ཀྱི་གཏམ་མང་སྣ་ཆུ་
ལབ་སྟེ་སློབ་མའི་རྒྱུད་རློག་པ། དཔེར་ན། སྦལ་བ་རྨ་ ཅན་ གྱིས་ཀླུ་བརྒྱ་
མཉམ་རུལ་དུ་གཏོང་བ་ལྟ་བུ། བླ་མ་ངན་པས་སློབ་མ་རྫོབ། སློབ་མ་ངན་
པས་རྒྱལ་ཁམས་རྫོབ། ཅེས་པའི་སྐྱོན་མཚང་རྒྱུན་འབྱམས་སུ་གནས་པ་དང་།
གང་ཞིག་ལ་ཡོན་ཏན་ཆེ་བ་དང་ཀུན་ཕན་གྱི་སྙིང་རྗེ་སོགས་ལྡན་མིན་ལ་བལྟས་
ནས་དགེ་རྒན་དུ་བསྟེན་པ་ལས་བཟློག་སྟེ་སུ་ལ་རྒྱབ་རྩ་བརྟན་པོ་དང་དཔུང་
ཤུགས་དང་རྒྱུ་ཡོད་མེད་བརྟགས་ནས་རྒྱུ་ཅན་དཔུང་ཅན་དགེ་རྒན་དང་བླ་མར་
བཀུར་བ། རང་ལ་སློབ་མར་བློ་སྐྱེད་ཐོན་པའི་ཡོན་ཏན་དེ་ཙམ་མེད་ཀྱང་
གཞན་ལ་བློ་སྐྱེད་དུ་འགྲོ་བ་ལ་བཀག་འགོག་བྱེད་པ། ལྐོག་གཡོ་ངན་སེམས་
ཀྱིས་དགེ་འདུན་དབྱེན་ལ་འཇུག་པའི་ཆགས་སྡང་ཚ་བ། ཕྱོགས་རིས་དབང་
གིས་ངེས་དོན་གྱི་མཁས་པ་ལོགས་སུ་བཞག་སྟེ་བླུན་པོས་བླུན་པོར་སྐྱབས་སུ་
འཆའ་བ། བསླབ་བྱའི་དམ་ཚིག་ལས་འགོངས་ཀྱང་གཞན་བསླུ་བྲིད་གཏོང་
བའི་ཚུལ་འཆལ་རབ་བྱུང་གི་ཕྱི་ཚུལ་འཛིན་པ་སོགས་ཆོས་པའི་གཟུགས་ཀྱིས་
ཆོས་མིན་སྤྱོད་པ་དང་
།



66
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
གཞན་ཡང་། དམངས་ཀྱི་བདེ་སྐྱིད་མཐུན་སྒྲིལ་སོགས་ལ་གནོད་པའི་
འཐབ་རྩོད་དང་གྱོད་སྣ་ཁ་མཆུ་སློང་ཞིང་། སློབ་སྦྱོང་ལ་བར་ཆད་གཏོང་བ།
ངོ་དང་ལྐོག་རྫོངས་ལ་བརྟེན་ནས་བདེན་པ་རྫུན་པར་འགྲོ་ཞིང་རྫུན་པ་བདེན་
པར་གཏོང་བ་སོགས་ལེགས་ཉེས་བླང་དོར་དང་སྐྱོན་ཡོན་བདེན་རྫུན་གྱི་མགོ་
མཇུག་གོ་ལྡོག་ནས་ཉམས་སུ་ལེན་པའི་སྤྱོད་ལམ་དང་གཤིས་ཀ་ཡ་ང་བ་དམ་
པའི་ལྷ་ཆོས་དང་འཇིག་རྟེན་མི་ཆོས་གང་སར་ཞབས་འདྲེན་དང་ཉམས་དམས་
སུ་གཏོང་བའི་ངན་རྐྱེན་གནོད་ཚབས་ཆེ་བ་ཐམས་ཅད་བདག་ལ་ལྷན་སྐྱེས་ཀྱི་
ཆོས་སུ་ལྡན་ཀྱང་སྲིད། སྤོང་བ་དང་འབྲལ་ཅི་ཐུབ་ཀྱི་སྒོ་ནས་བསླབ་བྱ་རྟིང་
སྐུལ་བྱེད་པའི་རྩོམ་ཡིག་སྣ་ཚོགས་སྦྱིན་པའི་ལྷག་བསམ་དང་སྙིང་སྟོབས་དུས་
དང་རྣམ་པ་ཀུན་ཏུ་འདོར་མི་རིགས་ཤིང་། རྩོམ་ཡིག་དེ་དག་གང་ལ་གཟས་
པའི་ཡུལ་ང་དང་གཞན་སུ་ཞིག་ལ་མཚོན་ནའང་རང་ལ་བསླབ་བྱ་སྟོན་པའི་
གདམས་ངག་གི་བདུད་རྩི་དང་། ཕན་ཚུན་ལ་སྙིང་ཉེ་བའི་བརྩེ་དུང་གི་བསམ་
པས་ཀུན་ནས་བསླངས་ཏེ་བྲིས་པའི་ལྷག་བསམ་གྱི་ལེགས་སྐྱེས་ཡིན་པར་གོ་
ཞིང་། གདམས་པར་ཤར་བའི་ཉམས་ལེན་དང་བསླབ་བྱའི་གནད་དུ་གནང་
ན། ད་བཟོད་ང་ཚོའི་ཆོས་སྲིད་ལུགས་གཉིས་ཀྱི་དཔལ་ཡོན་སྔོན་ཐོན་དམ་
པའི་མདུན་ས་ལ་རེག་པའི་རྟེན་འབྱུང་རྒྱུ་ཡི་ཚོགས་པ་ལྷན་ཅིག་ཏུ་འཛོམས་པ་
མ་ཡིན་ནམ་ཞེས་འདྲིའོ།
གཞན་སྲོལ་རྒྱུན་སྙན་ངག་ལ་འགྲོགས་འདྲིས་ཕྲ་བ་ཁ་ཅིག་གིས་སྲོལ་
རྒྱུན་སྙན་ངག་གིས་བསམ་པའི་འགྱུར་བ་དང་སེམས་ཀྱི་བརྩེ་དུང་གསོན་པོའི་
ཚུལ་འདོན་མི་ཐུབ་པར་བཤད་པ་དང་། ཡང་ལ་ལས་རང་མོས་སྙན་ངག་ལ་
མཐོང་ཆུང་བྱས་ནས་རང་མོས་སྙན་ངག་གིས་དགེ་རྒན་དང་། དམ་པའི་རྣམ་



༄༅།།ལྷག་བསམ་ཁྱེའུ་རྩེན་པའི་རྐང་རྗེས།།
61
ཐར། ལུང་རྟོགས་ཀྱི་ཡོན་ཏན་བརྗོད་བྱར་བྱས་ཏེ་བསྟོད་པ་བྲིས་ས་མི་འགྲོ་
བར་བཤད། འདོད་ཚུལ་དེ་གཉིས་ནི་རང་ཉིད་སྙན་ངག་ལ་ངེས་ཆ་དང་།
སྙན་ངག་འབྲི་སྦྱོང་ལ་བློ་བྱང་ལག་བྱུང་མ་སོང་བ་མཚོན་པའི་དན་རྟགས་ཁོ་ན་
སྟེ། ཡོངས་འཛིན་སྒེའུ་སྟེང་བློ་བཟང་དཔལ་ལྡན་དང་དགེ་འདུན་ཆོས་འཕེལ་
སོགས་ཀྱིས་བླ་སློབ་དང་གྲོགས་ཕན་ཚུན་བར་གྱི་མཛའ་སེམས་དང་འབྲེལ་
འདྲིས་ཟབ་བརླིང་གི་བརྩེ་དུང་མཚོན་པའི་ལྗགས་རྩོམ་གནང་བ་དག་ལ་བློ་གཟུ་
བོར་གནས་པའི་ངོས་ནས་འདྲིས་ཆ་རྣལ་མོ་ཐོངས་དང་། ཚིག་འབྲུ་རེ་རེའི་
གདངས་ན་ནང་སེམས་ཀྱི་འགྱུར་བ་དང་ཚོར་འདུའི་བརྩེ་དུང་གསོན་པའི་རྣམ་
པ་ཕྱིར་འདོན་ཐུབ་པའི་སྒྱུ་རྩལ་གྱིས་ཕྱུག་གོ།
རང་མོས་སྙན་ངག་ཀྱང་འབྲི་ཤེས་པ་ཞིག་གིས་བརྗོད་བྱའི་ཆ་མཆོག་
དམན་གང་བླང་ནས་བྲིས་ཀྱང་ཆེས་འོས་ཤིང་རིགས་པ་ནི་ད་ལྟའི་རང་མོས་
སྙན་ངག་འབྲི་མཁན་དག་གི་རང་
ང་མོས་རྩོམ་རྩལ་ལས་ཀྱང་ཤེས་པས། གཞན་
མང་པོ་བཤད་མི་དགོས་པར་སེམས་སོ།།
གཞན་ཡང་གླེང་བར་བྱ་བ་ཞིག་ནི། བོད་ཀྱི་སྙན་ངག་གི་རྨང་གཞིའམ་
སྲོལ་རྒྱུན་སྙན་ངག་གི་ཁྱིམ་དུ་རང་མོས་སྙན་ངག་ཅེས་པའི་མཛའ་གྲོགས་ཤིག་
བསུས་ཡོད་པ་ནི་དགའ་འོས་པའི་གནས་སུ་ཆེ། ཡིན་ནའང་ད་ལྟའི་དུས་དེབ་
དང་ཚགས་པར་འགའ་ཞིག་ཏུ་རང་མོས་སྙན་ངག་གི་གཞི་བཟུང་བས་སྲོལ་རྒྱུན་
སྙན་ངག་ས་བཅད་མ་སྟོང་བ་ཙམ་ལས་མི་སྣང་། དེ་ནི་མི་རིགས་རང་གི་རིག་
གནས་སྙན་ངག་དར་རྒྱས་དང་། ཕུན་སུམ་ཚོགས་པར་གཏོང་བ་ལ་མཛངས་
པའི་ཐུགས་བཀོད་ཅིག་མིན་པ་འདྲ། ང་ཚོ་མི་རིགས་འདིའི་སྙན་ངག་གི་རྨང་
གཞིའམ་རྟིང་མ་ལྟ་བུ་ལ་མཐོང་ཆུང་དང་མི་སྣང་བར་བྱས་ནས་གསར་དར་



68
༄༅ཀམུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
སྙན་ངག་ལ་མཐོང་ཆེན་གྱིས་རྟིང་མའི་སྙན་ངག་གི་གོ་སར་འཇུག་པ་ནི་ཁྱོ་བོ་
བཀུམས་ཏེ་ཆུང་མ་མག་ཚབ་ཏུ་བཀོད་པ་དང་རྩ་བ་བོར་ནས་ཡལ་ག་ཉར་བ་ལྟ་
བུའི་ལྟ་ཚུལ་མངོན་ཞིང་། ཕུགས་མེད་ཨ་གསར་གྱི་རྣམ་འགྱུར་ཞིག་ཀྱང་སྣང་
ངོ༌།།
སྤྱིར་རིག་གནས་དར་རྒྱས་གོང་འཕེལ་དུ་གཏོང་ན་རྨང་གཞི་ཅི་ཡོད་ཀྱི་
སྟེང་དུ་བཟང་ཐོག་བཟང་སྣོན་ལྟ་བུའི་ལེགས་ཆ་སྡུད་ལེན་བྱེད་པའི་བརྩོན་པ་
ཤུགས་ཀྱིས་འདོན་དགོས་པ་ལས་སྔར་ཡོད་མཐོང་ཆུང་དང་ཉམས་དམས་སུ་
བཏང་ནས་ཕྱིས་འབྱུང་དེའི་ཚབ་དང་གོ་སར་འཇོག་པ་ལྟ་བུ་ལ་འཕེལ་རྒྱས་ཀྱི་
བྱེད་ཕྱོགས་བྲལ་ཞིང་དྲེད་མོས་འཕྱི་བ་བཟུང་བའི་ཚུལ་དང་མཚུངས་པས་
དགོས་ཕན་ཅུང་ཟད་ཀྱང་མེད་པ་རེད།
དེ་བས་སྲོལ་རྒྱུན་སྙན་ངག་དང་རང་མོས་སྙན་ངག་གཉིས་ལ་གདེང་
འཇོག་མཉམ་མཉམ་དང་གོ་སྒྲིག་ཆ་མཉམ་བྱས་ཏེ་གསར་རྙིང་སྙན་ངག་གི་རྩོམ་
རིག་སྒྱུ་རྩལ་ཟུང་འབྲེལ་གྱི་ཚུལ་དུ་འགྲན་བཞིན་སྤེལ་བ་ནི་སྙན་ངག་དར་རྒྱས་
ཀྱི་མཛད་སྒོ་བླ་ན་མ་མཆིས་པ་ཞིག་ལགས་པར་སྙམ་པས། སྲོལ་རྒྱུན་སྙན་ངག་
ལ་མཁས་པའི་དབང་བོ་རྣམས་དང་གསར་དར་སྙན་ངག་འབྲི་བའི་སྨྱུག་ཐོགས་
དཔུང་སྡེ་གཉིས་ཀས་གསར་རྙིང་སྙན་ངག་གི་ཕྱོགས་རིས་མི་འཛིན་པར་བསམ་
པ་གྲུ་ནང་མའི་དཔེ་ལྟར་བློ་སེམས་གཅིག་སྒྲིལ་གྱི་སྒོ་ནས་གནའ་དེང་སྙན་ངག་
གི་གཙུག་ལག་འདི་ཉིད། མི་ཉམས་དར་རྒྱས་རྒྱ་ཆེན་པོར་གཏོང་བ་ལ་ཐུགས་
རྗེ་མི་ཆུང་བར་མཁྱེན་མཁྱེན་ཞེས་གཟུ་བོར་གནས་པའི་སྙིང་གི་བསམ་གཞིག་
རྣམ་པར་དཀར་བའི་ལྷག་བསམ་གྱིས་ཞུའོ།།



༄༅།།ལྷག་བསམ་ཁྱེའུ་རྩེན་པའི་རྐང་རྗེས།།
69
སྨྲས་པ།མུན་ཁམས་གཡུལ་ངོ་འཇོམས་པའི་ཤུགས་རྫོགས་པ།།
སྣང་གསལ་རུ་མཚོན་སྟོང་གི་སྒྲོན་མེ་ཡིས།
ཡིད་ནང་ཁྲག་གིས་བྲིས་པའི་གཟིགས་མོ་འདི།།
ལྷག་བསམ་ཁྱེ་འུ་རྩེན་པའི་རྐང་རྗེས་ཉིད།།
ཅེས་རབ་རྒྱུན་ས་སྟག་བོད་ཟླ་གཉིས་པའི་
གྲལ་ཚེས་ཉེར་ལྔར་བྲིས་པ་དགེའོ།།



70
བོད་མི་རིགས་ཀྱི་སྐད་དང་ཡི་གེའི་ཐད་ཀྱི་
གནད་དོན་འགའ་ཞིག་གླེང་བ།
ད་ལྟའི་སྤྱི་ཚོགས་གནས་བབ་ཀྱི་འགྲོ་སྟངས་འདི་ལ་འདང་རེ་བརྒྱབ་ན་
སྙིང་གི་རྨ་ལ་རེག་པ་ལྟ་བུའི་སྨྲེ་ངག་འཆོར་ཞིང་། ན་ཟུག་རེ་བྱུང་དང་འབྱུང་
བཞིན་འདུག མི་རིགས་ཀྱི་མདུན་ལམ་ལ་བསམ་གཞིག་གནང་མཁན་ཞིག་
ཡིན་ན་འདི་ལྟ་བུའི་སྡུག་བསྔལ་རེ་ཡོད་པ་བཤད་མ་དགོས་པར་སེམས་སོ།།
དེ་ནི་མི་ཁ་ཅིག་རེ་གཉིས་ཀྱི་དོན་དུ་བསམ་པ་མིན་ལ། དུས་ཐུང་ཞིག་
གི་མདུན་ལམ་ལ་ཕངས་པ་དེ་བས་ཀྱང་མིན། མི་རིགས་ཤིག་གི་གནད་དོན་ཏེ།
དེ་ལྟའི་འགྲོ་སྟངས་ལས་མི་རིགས་འདིའི་མ་འོངས་འབྱུང་འགྱུར་མདུན་ལམ་ལ་
དཀའ་ཚེགས་ཅན་དང་། ཀྱག་ཀྱོག་གི་མདུན་ལམ་འདི་དང་དེ་ལྟ་བུ་ཞིག་
འབྱུང་བ་གསལ་བོར་ཤེས་ཐུབ། དེ་ཡང་མི་རིགས་ཀྱི་སྐད་དང་ཡི་གེ་སོགས་
བཀོལ་སྤྱོད་ཇེ་ཞན་ནས་ཇེ་ཞན་དུ་འགྲོ་བཞིན་ཡོད་པའི་གནས་ཚུལ་འདི་ཡིན།
འདི་ལྟར་སོང་ན་རང་གི་སྐད་དང་ཡི་གེར་མཇུག་འབྲས་ཇི་འདྲ་ཞིག་འབྱུང་བ་
ང་ཚོས་བསམ་དགོས་པའི་གནད་དོན་རེད།
ད་ལྟ་ཡུལ་སོ་སོའི་རྫོང་དང་ཁུལ། གྲོང་ཁྱེར་སོགས་གནས་ཆེ་ཆུང་ཕལ་
མོ་ཆེར་ཕ་སྐད་དངོས་ཀྱིས་བྱས་པའི་བོད་ཡིག་གི་སློབ་གསོ་ཇེ་ཞན་ནས་ཇེ་ཞན་
དུ་འགྲོ་ཞིང་། སློབ་གྲྭ་རྣམས་སུའང་། མི་རིགས་རང་གི་སྐད་ཡིག་གི་བསླབ་



༄༅།།བོད་མི་རིགས་ཀྱི་སྐད་དང་ཡི་གེ་གླེང་བ།
71
བྱ་ཆེས་ཉུང་བར་མ་ཟད། རང་ལ་ཤ་འདྲེས་ཁྲག་འདྲེས་ལྟ་བུར་ཡོད་པའི་རང་
སྐད་ཀྱང་ཉམས་དམས་སུ་འགྲོ་བཞིན་འདུག དེ་ནི་ང་ཚོའི་མི་རིགས་དང་མི་
རིགས་ཀྱི་མདུན་ལམ་ལ་གྱོང་གུད་ཡིད་ཕངས་པའི་གནས་ལས་མ་མཆིས་སོ།།
ས་གནས་སོ་སོའི་ལས་ཁུངས་དང་གྲོང་ཁྱེར་སོགས་ན་ཡོད་པའི་བོད་མི་
ཕལ་ཆེར་གྱིས་རྒྱའི་སྐད་ཀྱིས་མ་བསླད་པའི་བོད་སྐད་རྣམ་དག་བཤད་མི་ཐུག་
ལ། ལས་བྱེད་ཤེས་ཡོན་ཅན་མང་ཤས་མི་རིགས་རང་གི་སྐད་དང་ཡིག་རིགས་
ལ་གདེང་འཇོག་མི་བྱེད་པར་མ་ཟད། བོད་སྐད་དང་བོད་ཡིག་ལ་མདུན་ལམ་
མེད་པ་དང་དགོས་མེད་དུ་བསམས་ནས། རང་གི་བུ་དང་བུ་མོ་རྣམས་ལ་མི་
རིགས་གཞན་གྱི་སྐད་ཡིག་ཙམ་བསླབས་པས་ཆོག་པར་འདོད། རང་སྐད་
བསླབ་པའི་སྐལ་བ་གཞི་མེད་དུ་བཏང་དང་གཏོང་བཞིན་ཡོད་པ་རེད། དེ་
དག་ནི་མི་རིགས་ཀྱི་བསམ་བློ་དང་འདུ་ཤེས་མེད་པའི་བོད་མི་ཕྱེད་ཀ་བ་ཞིག་ཏུ་
མ་ཟད། མགོ་ཚེས་གཅིག་ནས་འཆུག་ན་མཇུག་གནམ་གང་གི་བར་དུ་ཞེས་
པའི་ཁ་དཔེ་ལྟར། མི་རིགས་གནད་དོན་གྱི་མགོ་ནས་མཇུག་བར་དུ་འཆག་
ཡོད་པ་རེད་དེ། མི་རིགས་རང་རྐྱ་ཕེར་བའི་གཞི་རྩ་དང་། འཕེལ་རྒྱས་ཀྱི་རྩ་
ལག་གཅིག་པུ་ཕ་སྐད་ཕ་ཡིག་སྣང་མེད་དུ་བོར་བའི་ཕྱིར་རོ། ཞེས་བརྗོད་ཆོག
ས་གནས་འགའ་ཤས་སུ་མི་རིགས་རིག་གནས་དང་ཡུལ་སྲོལ་གོམས་གཤིས་
སོགས་ཕར་ཞོག ཐ་ན་བོད་སྐད་རྣམ་དག་བཤད་རྒྱུའང་ཕལ་ཆེར་ཉམས་ཚར་
བ་རེད།
དཔེར་ན་མཚོ་སྔོན་ཞིང་ཆེན་གྱི་གྲུབ་ཆ། ཏཱ་ཐོན་དང་། ཧོའུ་ཀྲུའུ་
རྫོང་སོགས་སུ་དེ་ལྟ་བུའི་གནས་ཚུལ་ཅན་གྱི་སྡེ་ཁག་མང་དུ་འདུག ཉིས་སྟོང་
ལོའི་སྟོན་གར། ངེད་ཅག་ཁ་ཤས་ཤིག་རྨ་ཆུས་ལྷོ་བྱང་གཉིས་སུ་བཅད་པའི་



72
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
བྱང་རྒྱུད་ཀྱི་དགོན་ཆེན་བཞིར་གྲགས་པའི་ཡ་གྱལ་གསེར་ཁོག་དགོན་པ་སོགས་
སུ་མཇལ་སྐོར་དུ་བསྐྱོད། གསེར་ཁོག་དང་། ཆུ་བཟང་སོགས་ཀྱི་ཁོར་ཡུག་
དང་ལམ་འགྲམ་རྣམས་སུ་བོད་སྡེ་ཡིན་ཟེར་མཁན་ཆེས་མང་པོ་ཞིག་ཡོད་མོད།
ཕལ་ཆེར་གྱིས་བོད་སྐད་མི་གོ་ཞིང་། རྒྱན་གོས་སོགས་མི་རིགས་རང་གི་གོམས་
སྲོལ་རྣམས་ཀྱང་གཞི་མེད་རྩ་མེད་དུ་སོང་འདུག་པ་རེད། སྐུ་འབུམ་བྱམས་པ་
གླིང་གི་ཁོར་ཡུག་སྡེ་ཁག་འགའ་ཞིག་ཀྱང་ངང་ཚུལ་དེ་ལས་མ་འདས་ཤིང་།
ཡུལ་གྲུ་གཞན་རྣམས་སུའང་དེ་ལྟ་བུའི་གནས་ཚུལ་ཆེས་མང་པོ་ཞིག་གིས་ལྕགས་
ལ་བཙའ་ཞུགས་པ་བཞིན་ཁྱབ་གདལ་དུ་འགྲོ་བཞིན་ཡོད།
བོད་མིའི་བླ་སྲོག་ལྟ་བུའི་སྐད་དང་ཡི་གེ་དང་ཐུན་མིན་གོམས་སྲོལ་རྨེག་
མེད་དུ་གྱུར་ཚེ། མི་རིགས་རང་ཉིད་ཀྱང་སྡོམ་བྱེད་ཀྱི་ཐག་པ་ཆད་པ་དང་
མཚུངས་པས། བྱེ་མའི་ཆངས་བུ་བཞིན་རང་ཚུགས་མི་ཐུབ་པར་མི་རིགས་
གཞན་པའི་ནང་ལ། ལ་འཐོར་ལུང་འཐོར་དུ་འགྲོ་ངེས་རེད། ལྷག་པར་ཕ་
སྐད་ཉམས་རྒུད་དུ་འགྲོ་བ་དང་། གཞན་གྱི་སྐད་རིགས་བསྲེ་སླད་ཅན་དུ་གྱུར་
ན། གསེར་མིན་ཟངས་མིན་ལྟ་བུའི་སྐད་རིགས་ཕུང་སུམ་པ་ཞིག་ཏུ་སོང་།
དེ་ཚེ་ཕ་སྐད་དངོས་ཀྱིས་བྱས་པའི་བོད་ཀྱི་ཆོས་དང་རིག་གནས་སོགས་ཕ་མེས་
གོང་མ་རྣམས་ཀྱི་གཅེས་ནོར་བཅུ་ཕྲག་རིག་པའི་བང་མཛོད་མཐའ་དག་ལ་མི་
རིགས་གཞན་པའི་སྐད་དང་འདྲ་བར་ཤེས་དཀའ་བའི་བར་ཐག་ཅན་དུ་སོང་
ཞིང་། བཀོལ་སྤྱོད་བྱེད་པའི་སྐལ་བཟང་རིང་དུ་གྱུར་པ་མ་ཟད། དཔལ་
འབྱོར་ཚན་རིག་སོགས་འཕེལ་རྒྱས་བྱེད་པའི་ལག་ཆའང་མེད་པ་ལྟ་བུར་གྱུར་
ཏོ
དེ་ལྟ་བུའི་ཉེན་ཁ་མི་ཆུང་བ་འབྱུང་བར་འགྱུར་བས། ང་ཚོས་འདི་དག་



བོད་མི་རིགས་ཀྱི་སྐད་དང་ཡི་གེ་གླེང་བ།
73
གི་གནད་དོན་ལ་འདང་ཞིབ་མོ་རྒྱག་དགོས། དེ་དག་སྔོན་འགོག་བྱེད་མཁན་
མི་རིགས་རང་ཉིད་ཡིན་པ་ལས་གཞན་པ་སུ་ཞིག་གིས་བྱེད་དམ། མི་རིགས་
གཞན་དང་འགྲོགས་འདྲིས་ཆེ་བའི་སློབ་གྲྭ་ཆེ་འབྲིང་ཆུང་གསུམ་དང་། སྤྱི་
སྒེར་གྱི་ལས་ཁུངས་སོགས་འབྲེལ་ཡོད་ཀྱི་སྐབས་གང་ཐད་ནས་སྨྲ་བརྗོད་སོགས་
ཀྱི་བྱ་བ་བརྩོན་ལེན་བྱེད་སྐབས་སུ། རྒྱ་བོད་ཀྱི་སྐད་རིགས་འདྲེས་མའི་སློབ་
ཁྲིད་དང་འཆད་ཁྲིད། གཏམ་བཤད་དང་སྲིད་ཇུས་དྲིལ་བསྒྲགས་བྱེད་པ་
སོགས་དང་། ཡང་ན་མི་རིགས་གཞན་པའི་སྐད་རིགས་ཀྱི་སྦྱོར་སྟངས་རང་
སྐད་ལ་མི་འཕྲོད་བཞིན་དུ་སྦྱོར་བ་དང་། གོ་རྒྱུ་མེད་པ། གཞན་གྱི་ལད་མོ་
བགྱིས་ཏེ་ས་མིང་མི་མིང་ལྟ་བུའི་བར་ལ་དགོས་མེད་ཀྱི་ཚེག་རྟགས་སྣ་ཚོགས་
དང་། ཚིག་ཡར་གཅོད་མར་གཅོད་ཀྱི་རྟགས་མང་པོ་འཇོག་པ། ཚིག་རྐང་
གཅོད་མི་དགོས་པའི་མཚམས་བཅད་དེ། རང་མོ མོས་སྙན་ངག་ཡིན་ཁུལ་བྱེད་
པ་སོགས་རང་སྐད་ཀྱི་འགྲོ་སྟངས་དང་། ཕྲད་དང་རྣམ་དབྱེའི་སྦྱོར་ཚུལ་བརྡ་
སྤྲོད་ཀྱི་གཞུང་དང་འགལ་བའི་རྩོམ་ཡིག་སྣ་ཚོགས་མཐོང་རྒྱུ་ཡོད་པ་སོགས་
ཀྱང་། བོད་མི་རིགས་ཀྱི་འབྱུང་འགྱུར་མདུན་ལམ་གྱི་ཉེན་ཁ་བསྐྲུན་པའི་རྒྱུ་
རྐྱེན་རེད། དེའི་ཕྱིར། རྗེ་ལམ་རིམ་པ་མཆོག་གིས་ཀྱང་།
འོན་ཀྱང་དེང་སང་མང་ཞིག་གིས།།
གོ་བདེར་བཏོན་པའི་ཟོལ་བྱས་ནས།།
གྲོང་ཚིག་འདྲེ་ཡི་སྐད་འདྲ་བ།།
ཁོ་ནས་གཞུང་ལུགས་རྒྱ་ཆེར་སྤེལ།།
དེ་ཡི་རྐྱེན་གྱིས་སྔོན་གྲགས་པའི།།
གསུང་རབ་བརྡ་དོན་ཕུན་སུམ་ཚོགས།།
ལྷ་ཡི་སྐད་དང་འགྲན་བཟོད་པ།



74
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
གང་དག་འཇའ་ལྟར་ཡལ་ལ་ཉེ།།
ཞེས་གསུངས་པའང་ད་ལྟའི་སྤྱི་ཚོགས་ཀྱི་ཁྲོད་ན་མི་རིགས་ཀྱི་སྐད་ཡིག་
རྣམ་དག་ཉམས་དམས་སུ་འགྲོ་བཞིན་ཡོད་པ་ལ་གཟས་པ་ཁོ་ནའོ།
སྔོན་རབས་ཀྱི་དུས་སུ་ཐོན་མིས་མི་རིགས་རང་གི་ཕ་སྐད་ལ་བརྟེན་ནས་
ཡི་གེ་དང་བརྡ་སྤྲོད་བཟོས་པ་ཡིན་མོད། ད་ལྟ་ང་ཚོ་ཚང་མས་གཏམ་བཤད་
དང་། སློབ་ཁྲིད། རྩོམ་ཡིག་འབྲི་བ་དང་། བསྟན་བཅོས་བྱེད་པ་སོགས་
ངག་བཟོ་ངག་ལས་གང་བྱེད་མཐའ་དག་ཡི་གེ་དང་བརྡ་སྤྲོད་ཀྱི་གཞུང་ལ་
བསྟུན་ཅི་ཐུབ་ཀྱིས་འགྲོ་བ་འདོར་ཐབས་མེད་པའི་གནད་དོན་ཞིག་ཡིན་ནོ།།
སྐད་དང་ཡི་གེ་ནི་མི་རིགས་ཀྱི་བླ་སྲོག་ཡིན། རང་ལ་ལྷན་སྐྱེས་ཀྱི་སྐད་
དང་ཡི་གེ་ཡོད་ཚེ། དཔལ་འབྱོར་རིག་པ་དང་། སེམས་ཁམས་རིག་པ་སོགས་
ཀྱི་གཞི་རྩ་རང་སྟེང་ན་ཡོད་པ་རེད། ལ་ལས་སུམ་རྟགས་བརྡ་སྤྲོད་དང་།
ཚད་མ་རིག་པ་སོགས་དཔལ་འབྱོར་འཛུགས་སྐྲུན་ལ་དགོས་མེད་དུ་བཤད་པ་
དང་། རང་སྐད་རྨང་ནས་དོར་ཏེ། གཞན་སྐད་ལ་རྩོལ་ལེན་བྱེད་པ་ནི།
སྤྲེའུས་ལ་ ཕུག་ བཏུས་ པ་ དང་། དྲེད་མོས་ འཕྱི་ བ་ བཟུང་ བའི་ དཔེ་ ལྟར།
གཅིག་བཟུང་ ཡང་ གཅིག་ ཤོས་ ཤོར་ བའི་ ངང་ ཚུལ་ ལས་ མ་ འདས་ ཤིང་།
དགོས་པ་ཏིལ་འབྲུ་ཙམ་ཡང་མེད་པར་མ་ཟད། མིག་རྒྱང་ཐུང་ཞིང་། མ་
འོངས་མདུན་ལམ་དང་མི་རིགས་ལ་བརྩེ་ཞེན་བྲལ་བའི་བོད་རིགས་ཕྱེད་ཀ་ག་
ཞིག་ཏུ་འཁུམས། མི་རིགས་གཞན་གྱིས་འཕྱ་སྨོད་དང་ཁྲེལ་བའི་གནས་ཡིན་
ནོ།།
དེ་བས་མི་རིགས་རང་གི་སྐད་རིགས་ཕུན་སུམ་ཚོགས་པའི་རྨང་གཞི་
ཡོད་ཐོག་ཏུ། སྐད་རིགས་གཞན་པའང་འབད་བརྩོན་གྱི་གནས་སུ་བྱེད་པ་ནི།



བོད་མི་རིགས་ཀྱི་སྐད་དང་ཡི་གེ་གླེང་བ།
75
བཟང་ལ་བཟང་སྣོན་དང་ཡར་རྒྱས་ཀྱི་ཐབས་ཤེས་བླ་ན་མེད་པར་སྣང་ངོ་།
བོད་ཀྱི་ཡུལ་གྲུ་ཕལ་ཆེར་ཞིང་ཕྱུགས་ཀྱི་ལས་ཀ་ཙམ་ལས། ཡིག་རྨོངས་ཆེ་ཞིང་
འཛུགས་སྐྲུན་བྱེད་པའི་བཟོ་གྲྭ་ལྟ་བུའི་དངོས་ཟོང་ཐོན་ཁུངས་མེད་པ་སོགས་
གནས་ཚུལ་མང་པོ་ཞིག་གི་རྐྱེན་གྱིས། བོད་ཡིག་བཀོལ་སྤྱོད་ཁྱབ་ཆུང་ཞིང་
བཀོལ་མཁན་ཉུང་བ་མ་གཏོགས། བོད་ཡིག་གི་ངོས་ནས་བཤད་ན། སའི་གོ་
ལའི་ཁྱོན་ན་ཡིག་རིགས་སྟོང་ཕྲག་དུ་མ་ཡོད་པའི་ནང་ནས། གྲངས་ཉུང་ཞིང་།
བསླབས་ན་ཤེས་སྐྱེན་པ། འབྲི་སླ་བ། ཕྲལ་ནས་ཀློག་པ་དང་སྦྱར་ནས་ཀློག་
པ་སོགས་སྟབས་བདེ། ཚན་རིག་གི་ཁྱད་ཆོས་དང་ལྡན་པས་འཛམ་གླིང་ལས་
ཡི་གེ་ཨང་དང་པོར་མི་འགྲོ་ཡང་། གཉིས་པ་ཡིན་པར་གཟུར་གནས་རྣམས་
ཀྱིས་གཏན་ལ་ཕབ་ཡོད། དེ་ཡང་ཡིན་ཏེ། ང་ཚོའི་བྱིས་པ་རྣམས་ཀྱིས་ཟླ་ངོ་
གཉིས་གསུམ་གྱིས་ཕལ་ཆེར་ཀློག་བྱང་བར་འགྱུར་ལ། གྲངས་ཉུང་ཡང་། སྒྲ་
འགྱུར་སྣ་ཚོགས་དང་། གདངས་གང་ལ་ཐུག་ཀྱང་ཇི་བཞིན་ཀློག་ནུས་པ་
སོགས་ཀྱི་ཁྱད་ཆོས་མང་པོ་ལྡན། ད་ལྟའི་གློག་ཀླད་ཀྱི་སྟེང་དུ་བེད་སྤྱོད་བྱས་
ཀྱང་ཧ་ཅང་སྟབས་བདེ་ཡིན་པ་ཀུན་ལ་མངོན་སུམ་ཡིན་པ་ལྟ་བུ་རེད།
དེས་ན། ང་ཚོའི་སྐད་དང་ཡི་གེ་ཉམས་ཚེ་རང་རིགས་ཀྱི་དཔལ་ཡོན་
གཉིས་ཆར་སྤེལ་བའི་སྲོག་རྩ་ཉམས་པར་མ་ཟད་རྒྱལ་ཁབ་དང་། འཛམ་གླིང་
གི་བླ་ན་མེད་པའི་ཆེས་རིན་ཐང་ཅན་གྱི་རིག་གནས་ཤིག་ཉམས་པ་རེད།
དེ་སྐད་བཤད་པ་མདོར་བསྡུས་ན། མི་རིགས་ཀྱི་སྐད་དང་ཡི་གེ་ཉམས་
ན་མི་རིགས་ཀྱང་ཉམས་ཚར་བ་ཡིན་པའི་གནད་དོན་འདི་ཤེས་དགོས། བློ་
མཐུན་སི་ཏ་ལེན་གྱིས་མི་རིགས་ཤིག་བརླག་ན་ཐོག་མར་དེའི་ཡི་གེ་བརླག་
དགོས། ཞེས་ཡི་གེ་ཉམས་ན་མི་རིགས་ཀྱང་ཉམས་འགྲོ་བ་བསྟན་ཡོད།



76
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
རྒྱུ་མཚན་དེ་དག་གི་ཕྱིར་ན། ང་ཚོ་ཤ་རུས་གདུང་རྒྱུད་གཅིག་པའི་བོད་
མི་སྤྱི་དང་། ཁྱད་པར་དུ་སློབ་གསོ་དང་འབྲེལ་ཡོད་ལས་རིགས་སོ་སོའི་མགོ་
ཁྲིད་རྣམས་དང་ཤེས་ཡོན་ཅན་དག་གི་ཐབས་ཤེས་ཁྲིད་སྟོན་དང་ཁ་ཕྱོགས་ལ་
རག་ལས་ཡོད་པས་ན། མཐའ་དག་གིས་བསམ་པ་གྲུ་ནང་མའི་དཔེ་ལྟར། ང་
ཚོ་ཉེན་ཁ་ལས་ཐར་བའི་ཡང་དག་སྲིད་ཇུས་ལག་བསྟར་བྱེད་མིན་ལ་ཐུག་ཡོད་
པ་རེད། མི་རིགས་རིག་གནས་དང་དཔལ་འབྱོར་ཚན་རིག་སོགས་གོང་འཕེལ་
དུ་གཏོང་བའི་ལག་ཆ་དང་། གཞི་རྩའི་སྐད་དང་ཡི་གེ་འདི། ང་ཚོས་ཡུན་
གནས་རྒྱུན་འཁྱོངས་བཀོལ་སྤྱོད་བྱེད་འོས་ ཤིང་བྱེད་དགོས་ པའང་ཡིན་ཏེ།
ཏང་གི་སྲིད་ཇུས་ཀྱི་རྩ་ཁྲིམས་ཡིན་པས་སོ།།
དེ་ཡང་ཀྲུང་ཧྭ་མི་དམངས་སྤྱི་མཐུན་རྒྱལ་ཁབ་ཀྱི་རྩ་ཁྲིམས་སྤྱིའི་རྩ་
འཛིན་དོན་ཚན་བཅུ་བཞི་བའི་ནང་དུ་མི་རིགས་ཚང་མར་རང་གི་སྐད་དང་ཡེ་
གེ་བཀོལ་སྤྱོད་དང་འཕེལ་རྒྱས་གཏོང་བའི་རང་དབང་ཡོད་ཅེས་དང་། ལེ་
ཉིན་གྱི་ ཏང་གི་རྩ་འཛིན་བཟོ་བཅོས་བྱེད་པའི་རྒྱུ་ཆ་ཞེས་པའི་ནང་དུའང་།
སྡོད་དམངས་ལ་མི་རིགས་རང་གི་སྐད་ཆ་སྤྱད་ནས་སློབ་སྦྱོང་མྱོང་བའི་དབང་
ཆ་ཡོད་ཅེས་གསུངས་པ་དང་། རྒྱལ་ཡོངས་མི་དམངས་འཐུས་མི་ཚོགས་ཆེན་
སྐབས་དགུ་བའི་གྲོས་ཚོགས་ཐེངས་གསུམ་པའི་ཐོག ཙུང་ལི་ཀྲུའུ་རོང་ཅིས་
ཕུལ་བའི་སྲིད་གཞུང་བྱ་བའི་སྙན་ཞུ་ཞེས་པའི་ནང་དུའང་མི་རིགས་ས་གནས་
རང་སྐྱོང་གི་བཅའ་ཁྲིམས་ལག་བསྟར་ནན་ཏན་བྱས་ནས། མི་ རིགས་ ས་
གནས་རང་སྐྱོང་གི་ཁེ་དབང་དང་འདྲ་མཉམ་གྱི་ཁེ་དབང་ལོངས་སྤྱོད་པར་ཁག་
ཐེག་བྱེད་དགོས། ཞེས་གསུང་བཤད་གནད་དུ་ཐིངས་པ་དེ་ལྟར་ལགས་ན།
མི་རིགས་རང་རང་གི་སྐད་དང་ཡི་གེ་བེད་སྤྱོད་དང་། འཕེལ་རྒྱས་བྱེད་པའི་



༄༅།།བོད་མི་རིགས་ཀྱི་སྐད་དང་ཡི་གེ་གླེང་བ།
77
དབང་ཆ་མི་རིགས་རང་རང་ལ་ཡོད་པ་དང་། སློབ་གྲྭ་དང་སྡོད་དམངས་ལ།
རང་རང་གི་སྐད་དང་ཡི་གེ་ཁྱབ་གདལ་དུ་གཏོང་བའི་ཚད་གཞི་ངེས་ཅན་ཞིག་
ཡོད་དགོས་པ་གསལ་བོར་བསྟན་ཡོད་པ་མ་ཟད། རང་སྐྱོང་བཅའ་ཁྲིམས་
ནན་ཏན་དུ་སྤེལ་བ་དང་། སྐད་དང་ཡི་གེ་སོགས་མི་རིགས་ཀྱི་གནད་དོན་ལ་
འཚམ་པའི་ཁེ་དབང་གི་བྱ་བ་ཐམས་ཅད་ལག་བསྟར་བྱེད་ཅིང་། རང་སྐྱོང་
རྣལ་མ་ཞིག་བྱེད་དགོས་པའི་བླང་བྱ་རྣམས་རྩལ་དུ་བཏོན་ཡོད་པ་རེད།
འོན་ཀྱང་། ཞིང་ཕྱུགས་གཉེར་བའི་ས་ གནས་མང་པོ་ཞིག་ཏུ། དེ་
ལྟའི་གནད་དོན་དང་། འབྱུང་འགྱུར་གནས་ཚུལ་ལ་ཤེས་རྟོགས་མེད་ཅིང་།
སློབ་གྲྭ་རྣམས་སུའང་། རྒྱ་ཡིག་གཙོ་བོར་བྱས་ནས། བོད་ཡིག་སློབ་སྦྱོང་ཆེས་
ཞན་པའི་གནས་སུ་གྱུར་ཅིང་། ས་གནས་དག་ཏུ། རང་སྐྱོང་ཁུལ་ཞེས་པའི་
མིང་སྟོང་སྐམ་པོ་ཙམ་མཆིས་པ་ལས། སྐད་དང་ཡི་གེ་སོགས་མི་རིགས་ཀྱི་ཁྱད་
ཆོས་འབུར་དུ་ཐོན་པའི་རང་སྐྱོང་རྣལ་མ་ཞིག་གཏན་ནས་ཡོང་ཐུབ་མེད་པ་
རེད།
དེས་ན་མི་རིགས་དང་སྐད་རིགས་འདྲ་མཉམ་གྱི་སྲིད་ཇུས་གཏིང་ཟབ་
གནད་དུ་ འབྱོར་བ་ ཁྱབ་ གདལ་ དུ་ གཏོང་ བ ནི། ང་ཚོས་ རེ་ སྙེག་ དང་།
འབད་འབུངས་ཀྱི་གནས་དམ་པ་ལགས། འདི་ལྟར་ཡུན་དུ་གནས་ཚེ། མི་
རིགས་དང་མི་རིགས་ཀྱི་རིག་གནས་ལ་འབྱུང་འགྱུར་འཕེལ་རྒྱས་ཀྱི་སྟངས་
སྟབས་ཅི་ཡང་མེད་པར་མ་ཟད། ཉམས་རྒུད་ཀྱི་ཉེན་ཁའི་གཡང་ན་ཡོད་པ་
རེད།
དེའི་ཕྱིར། སྤྱི་སེམས་ཉམས་མྱོང་དང་ཁོག་རྒྱ་ཡངས་པ། ཕྱི་ན་ལྷོད་
ཤ་དང་ནང་ན་གྲིམས་ཆ་ལྡན་པ། སྔ་ཏིང་མཐའ་ལ་འཁྱོལ་བའི་ལས་རིགས་སོ་



78
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
སོའི་མགོ་ཁྲིད་དང་ཤེས་ཡོན་ཅན་རྣམས་ཀྱིས། བོད་མི་རིགས་ཀྱི་གནས་ཚུལ་
དངོས་ལ་གཞིགས་ཏེ། ཏང་གི་མི་རིགས་སྲིད་ཇུས་བཅའ་ཁྲིམས་དང་། རང་
སྐྱོང་ཁུལ་གྱི་བཅའ་ཁྲིམས་གཏན་ཁེལ་བྱས་པ་རྣམས། ཁྱབ་གདལ་དུ་སྤེལ་
བའི་ཁྲིད་སྟོན་ཟབ་མོའི་འོག་ནས། ང་ཚོ་ཚང་མས་རྙིང་ཞེན་དང༌། བག་
འཁུམ་གྱི་བསམ་བློ་དོར། གཞི་རྩའི་རིག་གནས་སྤངས་ཏེ་གནས་སྐབས་ཀྱི་ཁ་
ཕོར་གཙོ་བོར་མི་འཛིན་པར། རང་འགན་རང་གིས་ཐེག་པའི་ངོས་ནས་སྔོན་
ཐོན་གྱི་བསམ་གཞིག་དང་སྤོབས་པ་ཆེར་བསྐྱེད་ཀྱིས། རང་གི་སྐད་དང་ཡི་གེ་
བེད་སྤྱོད་བྱེད་པ་སོགས་མི་རིགས་འདྲ་མཉམ་གྱི་སྲིད་ཇུས་ཟབ་མོའི་དགོངས་
དོན་རྩོད་ལེན་བྱེད་པ་ནི། གལ་བོཆེའི་གནད་དོན་དམ་པ་ཞིག་ཡིན་ནོ།།
ཞེས་སྙིང་ནས་ཉེ་བའི་ལྷག་བསམ་གྱིས་ཞུའོ།།
སྤྱི་ལོ་༢༠༠༠ཟླ༡ཚེས་༥ལ་བྲིས།



79
དཔེ་དེབ་ཞལ་དཀར་དུང་སྒྲའི་
ཐོག་མའི་སྙན་སྒྲོན།
ཀྱེ་ཀྱེ་ཀློག་མཁན་རྣམ་པ་ལགས། ངས་འདི་ལྟར་ཞུ་དགོས་ པ་ ནི།
ཕྱོགས་རིས་དང་ཚིམས་པ་མེད་པར། ཕྲ་ རགས་ ཤེས་བྱའི་རྒྱལ་ཁམས་ལ།
འདོད་རྒུར་རྩེན་པའི་སྙིང་སྟོབས་དང་སྤོབས་པ་ལ་བརྩོན་ལེན་བྱེད་ ཅིང་།
གང་གང་མཐོང་མྱོང་ཐོས་གསུམ་གྱི་གྲུབ་འབྲས་གྱ་ནོམ་པ་དག་ཤེས་ལྡན་མི་ཡི་
གཟིགས་མོར་བཀྲམ་པ་དེ་དང་དེའི་རྗེས་སུ་མཐུན་པ་དག་གོ། དེ་ནི། མིར་
སྐྱེས་རིན་ཐང་ཅན་གྱི་ཡོན་ཏན་དང་། ཕྱི་རབས་མིག་དཔེར་མཛའ་བའི་
མདུན་ལམ་དུ་འདུག་པས། འོ་སྐོལ་རྣམས་ཀྱི་སྐལ་བར་གལ་འགངས་ཆེ་བའི་
གནད་ཀྱི་དོན་པོ་ཞིག་ཏུ་གྱུར་ཏོ།།
ཚུལ་དེ་དང་མཐུན་པའི་ཡ་རབས་ཀྱི་སྟངས་སྟབས་ཏེ། མདོ་ཁམས་རྟ་
ཡི་ཆོལ་ཁ་བྱང་རྒྱུད་གཡར་མོའི་མེ་ཏོག་གི་འཛུམ་ཞལ་ལྷུག་པར་གྲོལ་བའི་ཐིག་
ལེ། རྐང་གཞོངས་སྣོད་བཅུད་ཀྱི་བཀོད་པ་ཕུན་སུམ་ཚོགས་པའི་གྲུབ་ཆ།
རྐང་ཚ་དགོན་གོང་མའི་བཤད་སྒྲུབ་ཆོས་ཀྱི་དགའ་ཚལ་དམ་པ། ལཱ་མོ་ཡོངས་
འཛིན་རྡོ་རྗེ་འཆང་རྗེ་བཙུན་བློ་བཟང་མཁས་གྲུབ་རྒྱ་མཚོ་དཔལ་བཟང་པོ་
མཆོག་གི་འཕྲིན་ལས་སྣང་བ་དཀར་པོའི་མུ་ཁྱུད་ཀྱིས་ཡོངས་སུ་བཟུང་བའི་
གདན་ས། ཞལ་དཀར་རི་བོ་མཆོག་གི་ལྷ་ཞོལ་དང་ཁྲི་ཤོར་རྒྱལ་མོ་འཕྱུར་བའི་



80
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ཉེ་འདབས་སུ། ཀུ་མུད་བཞད་པའི་དགའ་ཚལ་བཞིན། ལྷམ་མེར་བཀྲ་བའི་
གསེར་རྡེའུ་དགོན་བཀྲ་ཤིས་ཆོས་འཁོར་གླིང་གི་ཕྱི་ནང་ཆོས་རིག་པདྨའི་ཟིལ་
དངར་ལ་ཤེས་བརྩོན་གཤོག་ཟུང་བསྐྱོད་པའི་རྩེ་དགའ་མི་དམན་ཞིང་། ཚུལ་
གནས་ངུར་སྨྲིག་གི་རྒྱལ་མཚན་མཛེས་པར་བཀླུབས་པའི་རིག་གྲོལ་འཕགས་
ཚོགས་འདུས་སྡེ་རིན་པོ་ཆེའི་གཞོན་རབས་པ་རྣམས་ཀྱི་འདྲ་མིན་བློ་གྲོས་ཀྱི་
རྩལ་ལས་འཁྲུངས་པ་དོན་བཟང་ སྦྲང་རྩི་འཁྱིལ་བའི་སྙན་དེབ་ཀྱི་ཆུན་པོ།
ཞལ་དཀར་དུང་སྒྲ་ཞེས་པའི་དེབ་ཆུང་འདི་བོད་ཡུལ་ཆོལ་ཁ་གསུམ་གྱིས་མཚོན་
པའི་འཛམ་གླིང་འཛིན་མའི་ཁྱོན་ལ་སྙན་སྐུལ་གཡས་འཁྱིལ་དུང་གི་སྒྲ་དབྱངས་
ཞིག་གི་ཚུལ་དུ་སྤེལ་བ་ནི། དགའ་དད་སྤྲོ་གསུམ་གྱིས་བསྔགས་པའི་གནས་སུ་
མཐོ་ཞིང་། ཆོས་དང་རིག་གནས། མིའི་བསམ་བློ་ཡར་ལྡན་དུ་སྤེལ་བའི་
ཐབས་ཤེས་སྒམ་པོ་ཞིག་ཀྱང་ཡིན་པར་སེམས་སོ།།
སྙན་དེབ་འདི་དགོན་དེ་གའི་གྲྭ་བཙུན་གཞོན་རབས་པ་རྣམས་ཀྱིས་
རང་རང་གི་གཙུག་ལག་འོ་ཞོ་འཐུངས་པའི་བློ་རྩལ་དང་གོ་རྟོགས་ག་འདྲ་ཐོན་
པའི་མཚོན་བྱེད་དུ་སྦྱངས་འབྲས་གླུ་རུ་བླངས་པའི་མཆོད་སྤྲིན་ནོ།།
དེ་ཡང་རྩོམ་མཁན་གྱི་གྲས་སུ་ཡོད་པའི་དགེ་སློང་བཟོད་པ་རྒྱ་མཚོ་
ལགས་ནི་དྷཱི ཚ་བཀྲ་ཤིས་ཆོས་སྡིངས་སུ་ཕེབས་ཏེ། སྒྲ་སྙན་ངག་དང་། རྩིས་
དཀར་ནག ཚད་མ་ནང་རིག་སོགས་ལ་བགྲང་བྱ་ཕྱི་ནང་ལྔ་ཙམ་དུ་སྦྱངས་
བརྩོན་རྡོ་རུས་ཐུག་པ་གནང་ཞིང་
། གཞན་པ་རྣམས་ཀྱིས་ཀྱང་། ལ་མོ་བདེ་
ཆེན་ཆོས་འཁོར་གླིང་ནས་ཞི་དུལ་ངང་བཟང་དེས་པའི་ཡོན་ཏན་གྱིས་རྣམ་པར་
མཛེས་པའི་དགེ་བཤེས་སྨོན་ལམ་རྒྱ་མཚོ་ཚང་དགེ་རྒན་དུ་གདན་འདྲེན་བྱས།
ལོ་ཕྱི་ནང་གཉིས་སུ་བོད་ཀྱི་བརྡ་སྤྲོད་སུམ་རྟགས་དག་གསུམ་སོགས་བསླབ་བྱ་



༄༅།།དཔེ་དེབ་ཞལ་དཀར་དུང་སྒྲའི་ཐོག་མའི་སྙན་སྒྲོན།།
s1
མཁས་པའི་རྒྱལ་ཐབས་ལ་གཞོལ་བའི་རྩེ་དགའ་རྒྱན་དུ་བླངས།
ད་ལམ་གྱི་ཆར་ཁོ་ཚོས་སྦྱངས་འབྲས་ལེགས་པར་མཚོན་པའི་འབྲས་
རྟགས་སུ་ངག་རིག་དབྱངས་ཀྱིས་བསྐྲུན་པའི་མཆོད་དབྱངས་འདི་བླ་མ་དགྱེས་
པའི་མཆོད་སྤྲིན་དང་། - རང་རིགས་དགའ་བའི་ལེགས་སྐྱེས་སུ་ཕུལ་བ་རེད།
བརྩམས་ཆོས་ཕལ་མོ་ཆེ་ནི། བཀའ་གདམས་གོང་མའི་རྣམ་ཐར་ལ་
ཚུལ་བཞིན་བརྩོན་པའི་ངེས་དོན་ཡོངས་ཀྱི་དགེ་བའི་བཤེས་གཉེན་ཆེན་པོ་རྗེ་
བཙུན་འཇམ་དབྱངས་ལེགས་བཤད་རྒྱ་མཚོ་དཔལ་བཟང་པོའི་ཞལ་སྔ་ནས་ཀྱི་
ཡོན་ཏན་དང་རྣམ་ཐར་རྗེས་སུ་དྲན་པའི་གླུ་དབྱངས་སམ། སློབ་བུ་རྣམས་ཀྱི་
དད་གསུམ་སྤྲིན་སྔོན་འཁྲིགས་པའི་རོལ་མོ་ཡིན་ལ། དེ་ཕྱིར་རྩོམ་ཡིག་ཕལ་
ཆེར་གྱི་བརྗོད་བྱ་བླ་མའི་རྣམ་ཐར་ལ་བསྔགས་པའི་ཕྱོགས་སུ་གཏོགས་ཤིང་།
དེ་ཡང་དྭངས་བསིལ་ཆུ་བོ་ལྷུང་ལྷུང་དུ་འབབ་པ་བཞིན་རྗོད་བྱེད་ཚིག་གི་ཕྲེང་
བ་བབ་ཆགས་ཤིང་། སྙན་ལ་ཡི་གར་འོང་། བརྗོད་བྱའི་དོན་རྣམས་ཟབ་
ཅིང་བརླིང་ལ་བློ་སྐྱེད་ཐེབས་པ་ལྟ་བུའི་སྒྲ་དོན་གྱི་ཉམས་རྣལ་མས་ལེགས་པར་
མཛེས་པའི་ཁྱད་ཆོས་དང་ལྡན་ལ། གཞན་བྲིས་སེང་གེའི་ལྷག་མ་ཟ་བའི་ཝ་
སྐྱེས་ཀྱི་བརྟུལ་ཞུགས་དང་མི་འཕྲོད་བཙན་གྱིས་སྒྲིག་པའི་སྦྱོར་བ་སོགས། བྲོ་
བ་མེད་པའི་ཚིག་གྱོང་སྐམ་པོ་དང་། གོ་རིམ་བྲལ་ཞིང་འབྲེལ་མེད་པའི་བརྗོད་
བྱ་འཁྲུགས་པོ་ལྟ་བུ་སོགས་ཞན་ཆའི་དྲི་མས་མ་གོས་པའི་ཚུལ་དུ་སྣང་བར་སྙམ་
མོ།།
ལྷག་པར་ཕྱུགས་རིགས་ཀྱི་རྨིག་པའི་ཐིག་སྒྲ་དང་ངུར་རྒྱངས་སོགས་
ལས་གྲག་འགུལ་ཅི་ཡང་མེད་པའི་ལྷིང་འཇགས་རྩྭ་ཐང་གི་གྲུ་ག་ཞིག་ཏུ། འདི་
ལྟ་བུ་སྔོན་ཐོན་ཤེས་རིག་ཟབ་མོའི་དབྱངས་སྙན་གྱི་འབོད་སྐུལ་ཐོག་མར་སྒྲོག་



s2
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
པ་ནི་སྤྱི་ཚོགས་དུས་རབས་ཀྱི་འཕོ་འགྱུར། གོ་ལ་ཟླུམ་པོའི་ཤེས་རིག་གི་འཕེལ་
རྒྱས་དང་ཁ་ཕྱོགས་ལ་རྣམ་དཔྱོད་ཁོ་ལག་རྒྱས་པའི་མཚོན་བྱེད་ཡིན་པ་མ་ཟད།
ཅི་ཡང་མི་བསམ་པའི་ལྷིང་འཇགས་རི་ལུང་གི་འཇིག་རྟེན་ཀུན་ཏུ་དུས་རབས་
གསར་བའི་གོམ་སྟབས་ལ་རྟིང་སྐུལ་དང་། ཆོས་རིག་དཔལ་གསུམ་འཕེལ་
བའི་བྱེད་ཐབས་ཀྱི་བླང་བྱའང་བཏོན་ཡོད་པ་ལགས་ན། འདི་ལྟ་བུའི་ཡ་
རབས་ཀྱི་མདུན་ལམ་དང་། སྔོན་ཐོན་གྱི་བསམ་བློའི་གོམ་སྒྲ་ནི། ང་ཚོས་
འཚོལ་སྙེག་དང་བརྩོན་ལེན་བྱེད་པའི་ཡུལ་དམ་པ་ཉིད་དུ་ཆེ་བར་སྣང་ངོ་ཀྱེ།
ཞེས་རྗེས་སུ་ཡི་རང་ གི་གུས་པ་བླ་ན་མེད་པའི་ཉམས་དང་བཅས་ཏེ།
ལྷག་བསམ་ཁོལ་མ་འཕྱུར་བའི་རང་སྒྲ་ཙམ་དུ་དྷཱི ཚ་མུན་འཇོམས་སྒྲོན་མེའམ་
སྦྱིན་པ་དར་རྒྱས་སོགས་སུ་འབོད་པས་སྤྱི་ལོ ༢༠༠༡ལོའི་ཟླ་༩ཚེས་ ༡༥ལ་སྨྱུག་
རྩེ་ཤར་མར་འཁྱུགས་པའི་རང་འགྲོས་ཀྱིས་བྱས་པ་ལགས་སོ།།



83
རྒྱུ་སྐྱབས་འབྲས་སྐྱབས་ཀྱི་གོ་དོན་སོགས་
ཅུང་ཟད་བཤད་པ་གཟུར་གནས་
བློ་ལྡན་དྲིས་ལན།
གངས་ཅན་འགྲོ་བའི་མིག་གཅིག་འཇམ་མགོན་རྣམ་པར་འཕྲུལ་བའི་
རང་གཟུགས། ཡི་གེ་སྲོལ་འབྱེད་སྔོན་མེད་ཤིང་རྟ་བ་ཆེན་པོ། སློབ་དཔོན་
ཐོན་མིས་མཛད་པའི་བོད་ཀྱི་བརྡ་སྤྲོད་ཀུན་གྱི་ཕྱི་མོ། ལུང་སྟོན་པ་སུམ་ཅུ་བ་
ཞེས་བྱ་བའི་ཐོག་མའི་དཀོན་མཆོག་གསུམ་ལ་མཆོད་པར་བརྗོད་པའི་ཚིགས་
བཅད་ཕྱེད་དེ།
གང་ལ་ཡོན་ཏན་མཆོག་མངའ་བའི།།
དཀོན་མཆོག་དེ་ལ་ཕྱག་འཚལ་ལོ།།
ཞེས་པའི་རྐང་བ་ཕྱི་མའི་ལ་སྒྲར་སྔོན་བྱོན་འགྲེལ་ མཛད་མཁན་པོ་
རྣམས་ཀྱིས་འགྲེལ་ཚུལ་མི་འདྲ་བ་ཡོད་དམ་ཞེ་ན། ཡོད་དེ། པཎྜི་ཏ་ཆེན་པོ་
པྲ་ཏི་རིན་ཆེན་དོན་གྲུབ་སོགས་ཀྱིས་བཞི་བདགོས་ཆེད་དང་། སི་ཏུ་གཙུག་
ལག་ཆོས་ཀྱི་སྣང་བ་མཆོག་གིས་གཉིས་པ་ལས་སུ་བྱ་བ་སྟོན་པའི་རྣམ་དབྱེའི་
ཕྲད་དུ་གསུངས་སོ།།
རྣམ་པ་དེ་གཉིས་ཀྱིས་ཇི་ལྟར་གསུངས་ཡོད་ཅེ་ན། པྲ་ཏིའི་ཀུན་བཟང་
དགོངས་རྒྱན་ལས། ལ་ཞེས་བྱ་བ་ནི་བཞི་བ་དགོས་ཆེད་ཀྱི་སྒྲའོ་ཞེས་པ་ནས།



84
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
དེས་ན་ཡོན་ཏན་གྱི་ཁྱད་པར་མཆོག་ ཏུ་ གྱུར་ པ་གང་ལ་མངའ་བའི་དཀོན་
མཆོག་དེའི་ཆེད་དུ་ཕྱག་འཚལ་ལོ་ཞེས་པའོ།། ཞེས་གསུངས་སོ།།
སི་ཏུའི་འགྲེལ་ཆེན་དུ། ལེགས་སྦྱར་ཤེས་རློམ་གྱིས་ཞྭ་དཔེ་ལྷམ་
བཀབ་པར་ཟད་དོ། ཅིའི་ཕྱིར་ཞེ་ན། ཞེས་པ་ནས། ཡུལ་ཁྱད་པར་ཅན་ལ་
ཕྱག་བྱེད་པ་ནི་ཕྱག་བྱེད་པ་པོ་ཉིད་དམ་དེ་དང་འབྲེལ་བའི་དོན་ལས། ཕྱག་
ཡུལ་དེའི་ཆེད་དུ་མིན་པ་ནི་གནག་རྫིས་ཀྱང་རྟོགས་པར་སླ་བའི་ཕྱིར། ཕྱག་གི་
ཡུལ་ལ་རྣམ་དབྱེ་གཉིས་པ་འཇུག་པ་ལས་འོས་མེད་དོ། ཞེས་སོགས་གསུངས་
ཏེ། པྲ་ཏི་སོགས་ཀྱིས་འགྲེལ་ཚུལ་ལ་ཟུར་ཟ་བའི་ཚོད་དུ་གསུངས་པར་སྣང་
ངོ༌།
འོན། འགྲེལ་ཚུལ་ཆེན་པོ་དེ་གཉིས་ལས་ཕྱི་རབས་པ་རྣམས་ལ་དར་
ཁྱབ་ཆེ་ཞིང་། གྲགས་ཆེ་བ་དང་མཁས་པས་ཚད་ལྡན་གྱི་གནས་སུ་འཛིན་པ་
གང་ཡིན་ཞེ་ན། སྔ་མ་པྲ་ཏིའི་གསུངས་ཚུལ་ཡིན་ཏེ། དེ་ཡང་རྗེ་འཇིགས་
མེད་རིགས་པའི་བློ་གྲོས་ཀྱིས། ཐོན་མིའི་ཞལ་ལུང་དུ། ཕྱག་ཡུལ་དུ་གྱུར་པའི་
དཀོན་མཆོག་ལ་ཕན་པའི་ཆེད་དུ་དཀོན་མཆོག་ལ་ཕྱག་འཚལ་ཞེས་སུ་ཞིག་གིས་
སྨྲ་སྟེ། ཞེས་པ་ནས། ན་མོ་གུ་རུ་ཝེ་དང་། ན་མོ་མཉྫ་ཤི་རཱི་ཡེ་སོགས་ཀྱང་
བཞི་བའི་ངེས་ཚིག་བྱིན་པ་ ཤ་ སྟག་ཡིན་པ་ལས། ལེགས་སྦྱར་གྱི་རྣམ་དབྱེ་
གཉིས་པའི་མཾ་ཨོ་ཤསླ། ཞེས་པ་ཕྱག་འཚལ་བའི་དོན་ལ་སྦྱར་བ་གཅིག་ཀྱང་
མཐོང་རྒྱུ་མེད་དོ།།
ལོ་ཙཱ་བ་ཆེན་པོ་ལྕེ་ཁྱི་འབྲུག་ གིས་ མཛད་པའམ་བསྒྱུར་བའི་གནས་
བརྒྱད་ཆེན་མོར། ཤིང་ལ་ཆུ་འདྲེན་ཞེས་པས་ཤིང་ཉིད་རྒྱས་པ་དང་སྨིན་པའི་
ཕྱིར་སྦྱོར་ཡང་། དོན་གྱིས་ཆུ་འདྲེན་པའི་བྱེད་པ་པོའི་ཆེད་དང་། མཆོད་



༄༅།།རྒྱུ་སྐྱབས་འབྲས་སྐྱབས་ཀྱི་གོ་དོན་སོགས།།
85
རྟེན་ལ་ ཕྱག་འཚལ་བའང་། མཆོད་རྟེན་ཉིད་ ཕྱག་ གི་ཡུལ་དུ་སྦྱར་ཡང་།
དོན་གྱིས་ཕྱག་འཚལ་བ་བོའི་ཆེད་ཡིན་པས་བཞི་བ་དྲང་ངོ་། ཞེས་གསུངས་པ་
ལས་ལྷག་པའི་རྒྱབ་རྟེན་གྱི་ཁུངས་འཚོལ་བའི་ངལ་བ་བྱེད་མི་དགོས་སོ།། ཞེས་
སི་ཏུའི་གསུངས་ལ་དཔྱད་པ་གནང་ནས་རང་ལུགས་བཞག་པ་དང་།
བདག་གི་སློབ་དཔོན་རྗེ་དམུ་དགེ་བསམ་གཏན་རྒྱ་མཚོ་མཆོག་གིས་
ཀྱང་། སུམ་རྟགས་ཀྱི་ཚིག་འགྲེལ་རབ་གསལ་སྒྲོན་མེར། ལ་ཞེས་པ་ནི་བཞི་
བ་དགོས་ཆེད་ཀྱི་སྒྲ་ཡིན། ཞེས་པ་ནས། ལེགས་བཤད་གསེར་ཕྲེང་སོགས་
ཕར་ཕྱིན་གྱི་འགྲེལ་བ་རྣམས་སུ། ཤིང་གི་ཆེད་དུ་ཆུ་འདྲེན་པ་ལ་ཤིང་ལ་ཆུ་
འདྲེན་ཟེར་བ་ལྟར། ཤེར་ཕྱིན་གྱི་ཆེད་དུ་ཕྱག་འཚལ་བ་ལ་ཤེར་ཕྱིན་ལ་ཕྱག་
འཚལ་ལོ་ཞེས་པའོ།། ཞེས་ཤེར་ཕྱིན་རང་རྒྱུད་ལ་སྐྱེ་ཞིང་འཕེལ་བའི་དོན་དུ་
ཤེར་ཕྱིན་ལ་ཕྱག་འཚལ་བར་འདོད་པ་དང་། དཀོན་མཆོག་གི་གོ་འཕང་
འཐོབ་པའི་ཆེད་དུ་དཀོན་མཆོག་ལ་ཕྱག་བྱས་པར་འདོད་དེ། རྒྱུ་སྐྱབས་
འབྲས་སྐྱབས་གཉིས་ལས་འབྲས་སྐྱབས་ལ་བསམ་པར་སྣང་ངོ་།། ཞེས་གསལ་
བར་གསུངས་སོ།
དེས་ན་དམ་པ་འདི་དག་གི་རྒྱབ་རྟེན་གྱི་ཁུངས་ནི། སྒྲ་ཀ་ལཱ་བ་དང་
དབྱངས་ཅན་མའི་རྣམ་དབྱེ་སྟེར་ཚུལ་དང་། སྔོན་དུ་དྲངས་པའི་གནས་
བརྒྱད་རྩ་འགྲེལ་གྱི་ལུང་དང་། ལེགས་བཤད་གསེར་ཕྲེང་ལས། ལ་ནི་ཤིང་གི་
ཆེད་དུ་ཆུ་འདྲེན་པ་ལ་ཤིང་ལ་ཆུ་འདྲེན་ཞེས་པ་ལྟར། ཤེར་ཕྱིན་གྱི་ཕྱིར་དུ་
ཕྱག་འཚལ་བ་ལ་དེ་ལ་ཕྱག་འཚལ་ཞེས་དགོས་ཆེད་ཀྱི་བཞི་བའོ།། ཞེས་པ་
སོགས་སྔོན་བྱོན་མཁས་པས་གསུངས་ཚུལ་དེ་ལྟར་ཡོད་དོ།།
འོ་ན་རྗེ་འཇིགས་མེད་རིགས་པའི་བློ་གྲོས་ཀྱིས། པྲ་ཏིས་དཀོན་མཆོག་



86
༄༅ཀམུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
དེའི་ཆེད་དུ་ཕྱག་འཚལ་ལོ།། ཞེས་གསུངས་པའི་དེ་སྒྲ་བསྙེག་ས་ལ་རྒྱུ་སྐྱབས་
དང་འབྲས་སྐྱབས་ཀྱི་གོ་བ་ཟབ་མོ་ལེན་རྒྱུ་ཡོད་པར་སྣང་སྟེ། ལས་དང་པོ་བས་
རྟོགས་པར་དཀའོ།། ཞེས་དང་། རྗེ་དམུ་དགེ་བསམ་གཏན་རྒྱ་མཚོ་མཆོག་
གིས་ཀྱང་། རྒྱུ་སྐྱབས་དང་འབྲས་སྐྱབས་གཉིས་ཀྱི་ནང་ནས་འབྲས་སྐྱབས་ལ་
བསམ་པར་སྣང་ངོ་།། ཞེས་གསུངས་པའི་ཕྱིར་ན། ལས་དང་པོ་བས་རྟོགས་
པར་དཀའ་བའི་རྒྱུ་སྐྱབས་དང་། འབྲས་སྐྱབས་ལ་གོ་བ་ཇི་ལྟར་ལེན་དགོས་
སམ་ཞེ་ན། འདི་ལྟར་བཤད་དེ། ཀུན་མཁྱེན་བླ་མ་ངག་དབང་བརྩོན་འགྲུས་
མཆོག་གི་ཕར་ཕྱིན་མཐའ་དཔྱོད་ལས། རྒྱུ་འབྲས་ཀྱི་སྐྱབས་ནི། གཅིག་ལ་
མཚོན་ན་ཐེག་པ་གསུམ་གྱི་ཚོགས་རང་རང་གི་སྟོན་པ་སོགས་ཀྱི་དཀོན་མཆོག་
རྒྱུ་སྐྱབས་དང་། དེའི་འཐོབ་འགྱུར་གྱི་དཀོན་མཆོག་གསུམ་འབྲས་སྐྱབས་ཡིན་
པའི་ཕྱིར། ཞེས་གསུངས་པའི་ཕྱིར་ན། ཐེག་པ་གསུམ་སྟེ། ཉན་ཐོས་ཀྱི་ཐེག་
པ་དང་། རང་རྒྱལ་གྱི་ཐེག་པ། ཐེག་ཆེན་གྱི་ཐེག་པ་གསུམ་ག་རང་རང་གི་
སྐྱབས་སུ་འགྲོ་ཡུལ་ལམ། སྡུག་བསྔལ་ལས་སྒྲོལ་བའི་དཔུང་གཉེན་ཞུ་སའི་
སྟོན་པ་དང་། ཆོས་དང་། འཕགས་པའི་དགེ་འདུན་སོགས་ནི་རྒྱུའི་སྐྱབས་
ཡིན་ལ། དེ་འདྲའི་རྒྱུ་ལ་བརྟེན་ནས། རང་རང་ལ་མ་འོངས་པར་འཐོབ་
འགྱུར་གྱི་དཀོན་མཆོག་གསུམ་ནི་རང་རང་གི་འབྲས་བུའི་སྐྱབས་ཡིན།
རྒྱུ་སྐྱབས་ནི། རྣམ་བཤད་ལས་ཀྱང་། རང་ལ་ཐོབ་ཕྱིར་དོན་དུ་མི་
གཉེར་ཡང་། གང་ལ་སྐྱབས་སུ་སོང་བའི་ཆོས་དང་དགེ་འདུན་དཀོན་མཆོག་
ཀྱང་དེ་ ལ་ལྟོས་ པའི་ རྒྱུའི་ སྐྱབས་ སུ་ བྱའོ།། ཞེས་དང་། དར་ ཊཱིཀ་ ལས།
གཞན་རྒྱུད་ལ་གྲུབ་ཟིན་འཇིགས་པ་ལས་སྒྲོལ་བའི་དཔུང་གཉེན་དུ་འཛིན་པ་
རྒྱུའི་སྐྱབས་འགྲོའོ།། ཞེས་པ་ལྟར་རང་རྒྱུད་ལ་འཐོབ་བྱར་མི་འཛིན་པར་རང་



༄༅།།རྒྱུ་སྐྱབས་འབྲས་སྐྱབས་ཀྱི་གོ་དོན་སོགས།།
87
གི་ཐར་ལམ་སྟོན་པའི་དཔུང་གཉེན་ཞུ་སའི་སྐྱབས་རྣམས་ནི་གང་ཟག་དེའི་རྒྱུ་
སྐྱབས་ལ་འཇོག་གོ།
ད་དུང་ཅུང་གསལ་བར་འགྲེལ་ན། དཔེར་ན་སྟོན་པ་ཤཱཀྱ་ཐུབ་པ་ནི།
རང་གི་གདུལ་བྱ་ཐེག་པ་གསུམ་གྱི་གང་ཟག་གི་རྒྱུ་སྐྱབས་ཡིན་ཏེ། སྤྱིར་རྒྱུ་ནི་
འབྲས་བུ་སྐྱེད་བྱེད་ཅིག་ཡིན་ལ། འདིར་རྒྱུ་སྐྱབས་ཞེས་པའང་གང་ཟག་རང་
རང་ལ་སངས་རྒྱས་ཀྱི་གོ་འཕང་སྐྱེད་བྱེད་ཀྱི་སྐྱབས་སམ་གྲོགས་ཤིག་ལ་ཟེར་རོ།
རྒྱུ་སྐྱབས་སུ་འགྲོ་ཚུལ་ཇི་ལྟར་ཡིན་ཞེ་ན། གང་ཟག་རང་རང་གིས་རང་རང་ལ་
སངས་རྒྱས་ཀྱི་གོ་འཕང་ཐོབ་བྱེད་ཀྱི་རྒྱུར་དམིགས་ཏེ། ཡིད་ཆེས་རྣམ་དག་གི་
སྒོ་ནས་སྐྱབས་སམ་གྲོགས་སུ་བསྟེན་པ་ལ་གོ།
འབྲས་སྐྱབས་ནི། གང་ཟག་རང་རང་གི་རྒྱུ་སྐྱབས་ལ་བརྟེན་ནས་མ
འོངས་པར་རང་ཉིད་སངས་རྒྱས་སུ་འཐོབ་པར་འགྱུར་བའི་སངས་རྒྱས་དེ་རང་
གི་འབྲས་སྐྱབས་ཡིན་པས། རྒྱུ་སྐྱབས་ནི། སྐྱབས་སུ་འགྲོ་མཁན་རང་ལས་
རྒྱུད་ཐ་དད་པ་ཞིག་དང་
། འབྲས་སྐྱབས་ནི་རང་དང་རྒྱུད་གཅིག་པ་ཞིག་ཡིན་
དགོས་སོ།། གང་ཟག་གཅིག་གཞིར་བཞག་ན། དེའི་རྒྱུ་སྐྱབས་དང་འབྲས་
སྐྱབས་གཉིས་འགལ་བ་ཡིན་པས། གཉིས་ཀ་ཡིན་པ་ཞིག་མེད་ལ། གཞི་
གཅིག་ལ་མ་སྦྱར་ན་རྒྱུ་སྐྱབས་དང་འབྲས་སྐྱབས་གཉིས་ཀ་ཡིན་པ་ཡོད་དེ།
སྟོན་པ་ཤཱཀྱ་ཐུབ་པ་ནི་རྒྱུ་སྐྱབས་དང་འབྲས་སྐྱབས་གཉིས་ཀ་ཡིན་པའི་ཕྱིར།
རྒྱུ་སྐྱབས་ཡིན་ཏེ། རང་གི་གདུལ་བྱའི་གང་ཟག་ཐམས་ཅད་ཀྱི་རྒྱུ་སྐྱབས་ཡིན་
པ་དང་། འབྲས་སྐྱབས་ཡིན་ཏེ། རང་གི་སྐྱེ་རབས་སྔོན་མ་ཁྱེའུ་སྣང་བྱེད་
དང། ང་ལས་ནུའི་འབྲས་སྐྱབས་ཡིན་པར་ཕར་ཕྱིན་མཐའ་དཔྱོད་ལས་
གསུངས་སོ།



88
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
གང་ཟག་དེའི་འབྲས་སྐྱབས་ཡིན་ན་འབྲས་བུ་ཡིན་མི་དགོས་ཏེ། གང་
ཟག་དེར་འཐོབ་འགྱུར་གྱི་ངོ་བོ་ཉིད་སྐུ་ལྟ་བུ་ནི། གང་ཟག་དེའི་འབྲས་སྐྱབས་
ཡིན་ཀྱང་། འབྲས་བུ་མིན་ཏེ། རྟག་པ་ཡིན་པས་སོ།། གང་ཟག་དེའི་རྒྱུ་
སྐྱབས་ཡིན་ཀྱང་། གང་ ཟག་ མ་ ཡིན་ པའང་ དུ་ མ་ ཡོད་ དེ། དཔེར་ན།
སངས་རྒྱས་དང་འཕགས་པའི་དགེ་འདུན་ གྱི་ སྐུ་འདྲ་དང་། གསུང་རབ་
གླེགས་བམ་མང་པོ་དང་། མཆོད་རྟེན་སོགས་སྐྱབས་ཡུལ་ཁྱད་པར་ཅན་འདི་
རྣམས་ནི་རྒྱུ་སྐྱབས་ཡིན་ཀྱང་། གང་ཟག་གམ་སེམས་ཅན་མིན་པ་ཤེས་སླའོ།
གཞན་ཡང་
། དཔེར་ན་སློབ་མ་སྐལ་བཟང་ཟེར་བ་དང་། བླ་མ་རྒྱལ་
སྲས་ཟེར་བ་གཉིས་ལ་མཚོན་ན། བླ་མ་རྒྱལ་སྲས་ནི། སློབ་མ་སྐལ་བཟང་གི་
ཆོས་དང་མན་ངག་ཉན་ས་དང་
། རང་ལ་བླ་མ་རྒྱལ་སྲས་ལྟ་བུའི་གོ་འཕང་
འཐོབ་བྱེད་ཀྱི་ཐབས་ཤེས་ཟབ་མོ་འདྲི་སའི་སྐྱབས་དང་དཔུང་གཉེན་ཡིན་པས་
རྒྱུ་སྐྱབས་ཡིན་ལ། ནམ་ཞིག་རང་ལ་བླ་མ་དེ་ལྟ་བུའི་གོ་འཕང་ཐོབ་པར་འགྱུར་
བའི་འཐོབ་བྱ་དེ་ནི་འབྲས་སྐྱབས་རེད། བླ་མ་རྒྱལ་སྲས་ཀྱི་སྐུ་གསུང་ཐུགས་ཀྱི་
ཡོན་ཏན་བྱེ་བྲག་པ་རྣམས་ཀྱང༌། སློབ་མ་སྐལ་བཟང་ལ་ཕན་འདོགས་བྱེད་ཀྱི་
རྒྱུ་སྐྱབས་དང་། སློབ་མ་རང་གི་འཐོབ་འགྱུར་མ་འོངས་པའི་འབྲས་སྐྱབས་
དེའི་ཡོན་ཏན་བྱེ་བྲག་པ་རྣམས་ཀྱང་། རང་གི་འབྲས་སྐྱབས་ཡིན་པ་ཞོར་དུ་
ཤེས་པར་བྱའོ།།
དེ་སྐད་བཤད་པའི་ཟླས་དྲངས་ཏེ། ད་དུང་ཁྱབ་ཆེ་ཞིང་ཀུན་ལ་ཆ་རྒྱུས་
ཡོད་པའི་གཞི་གཞན་ལ་དཔེ་འགེབ་ཀྱི་ཚུལ་དུ་བཤད་ན་གོང་གི་གནད་དོན་
སོགས་ལ་གོ་བ་སྟེར་བའི་བློ་རྒྱ་སྐྱེད་ནུས་པས་ཅུང་ཟད་བརྗོད་ན། དགེ་རྒན་
ལའང་རྒྱུའི་དགེ་རྒན་དང་འབྲས་བུའི་དགེ་རྒན་ཞེས་རྒྱུ་འབྲས་ཀྱི་དགེ་རྒན་



༄༅།།རྒྱུ་སྐྱབས་འབྲས་སྐྱབས་ཀྱི་གོ་དོན་སོགས།
89
གཉིས་ཀྱི་ཐ་སྙད་སྦྱར་རུང་ཉིད་དེ། དཔེར་ན། སློབ་གྲྭའི་དགེ་རྒན་ནི།
རང་གི་སློབ་མ་རྣམས་ཀྱི་རྒྱུའི་དགེ་རྒན་ཏེ། རང་གི་སློབ་མ་རྣམས་ཀྱི་དམིགས་
འདུན་བཟང་པོ་འགྲུབ་བྱེད་དམ། སློབ་མ་རྣམས་མ་འོངས་པར་དགེ་རྒན་
བཟང་པོ་ཞིག་ཏུ་འགྱུར་བའི་རྒྱུ་དང་གྲོགས་བྱེད་པས་ཡིན་ལ། དེ་ལྟའི་དགེ་
རྒན་གྱི་སློབ་ཁྲིད་དང་སློབ་གྲྭའི་སྒྲིག་ལམ་ཚུལ་བཞིན་སྟོན་པའི་གདམས་ངག་
སོགས་ལ་བརྟེན་ནས་ལོ་མང་པོ་སོང་བའི་ནམ་ཞིག་ལ་འཐོབ་པར་འགྱུར་བའི་
དགེ་རྒན་དེ་ནི། སློབ་མ་དེ་དག་གི་འབྲས་བུའི་དགེ་རྒན་ཡིན་ནོ།
དེ་ཡང་ཡིན་ཏེ། དཔེར་ན། དགེ་རྒན་རིན་ཆེན་ཟེར་བ་དང་སློབ་མ་
ཤེས་རབ་ཟེར་བ་གཉིས་ལ་མཚོན་ན། དགེ་རྒན་རིན་ཆེན་ནི། སློབ་མ་ཤེས་
རབ་ཀྱི་ཡོན་ཏན་སྤེལ་བར་བྱེད་པའི་རྒྱུའི་དགེ་རྒན་དང་། སློབ་མ་ཤེས་རབ་
ཀྱིས་དོན་དུ་གཉེར་བྱའམ་འཐོབ་འགྱུར་གྱི་དགེ་རྒན་ནི། དེའི་འབྲས་བུའི་
དགེ་རྒན་ཡིན་ནོ།།
དེསན། སློབ་མ་ཤེས་རབ་ཀྱི་རྒྱུའི་དགེ་རྒན་ནི། དགེ་རྒན་རིན་ཆེན་
ལྟ་བུའི་སློབ་མ་རང་དང་རྒྱུད་ཐ་དད་པ་ཞིག་དགོས་ལ། རང་གི་འབྲས་བུའི་
དགེ་རྒན་ནི།
རང་གི་མི་ཚེའི་རྒྱུན་ངེས་ཅན་ཞིག་ལ་འཐོབ་འགྱུར་ཡིན་པས། རང་
དང་རྒྱུད་གཅིག་པ་ཞིག་ཡིན་དགོས་ཤིང་། གཞི་གཅིག་ལ་སྦྱར་ན་རྒྱུའི་དགེ་
རྒན་དང་འབྲས་བུའི་དགེ་རྒན་གཉིས་ཀྱི་ཡིན་པ་མེད་པས། སློབ་མ་ཤེས་རབ་
ཀྱི་རྒྱུ་འབྲས་གཉིས་ཀའི་དགེ་རྒན་གྱི་ཡིན་པ་མེད་ཀྱང་། སྤྱིར་རྒྱུ་འབྲས་གཉིས་
ཀྱི་དགེ་རྒན་གྱི་ཡིན་པ་ཡོད་དེ། དགེ་རྒན་རིན་ཆེན་ནི། སློབ་མ་ཤེས་རབ་
སོགས་ཀྱི་རྒྱུའི་དགེ་རྒན་དང་། རང་ཉིད་དགེ་རྒན་གྱི་གོ་འཕང་མ་ཐོབ་པའི་སྔ་



90
༄༅མུ་འཛོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
རོལ་ཏེ། སློབ་གྲྭ་འགྲིམ་པའི་དུས་ཀྱི་སློབ་མ་དེའི་འབྲས་བུའི་དགེ་རྒན་ཡིན་ནོ།།
དེའི་ཕྱིར་སློབ་མ་ཤེས་ རབ་ཀྱིས། དགེ་རྒན་རིན་ཆེན་ལ་ ཕྱག་འཚལ་ལོ།།
ཞེས་པའི་ལ་སྒྲ་བཞི་བ་དགོས་ཆེད་ཀྱི་ཕྲད་ཡིན་ཞིང་། རྣམ་དབྱེའི་ཕྲད་ལ་སྒྲ་
སྦྱར་སའི་གཞི་དགེ་རྒན་རིན་ཆེན་གྱི་ཆེད་དུ་ཕྱག་འཚལ་བ་མིན་པར། སློབ་མ་
རང་ཉིད་ལ་གནས་སྐབས་ཀྱི་འབྲས་བུ་དགེ་རྒན་གྱི་གོ་འཕང་འཐོབ་པའི་ཆེད་
དུ་ཡིན་ཏེ། དེའི་དོན་དུ་སློབ་མ་རང་ལ་དེ་འདྲའི་འབྲས་བུ་འཐོབ་པ་ལ་རོགས་
རམ་དང་། གྲོགས་རྣལ་མ་བྱེད་པའི་དགེ་རྒན་ལ་གུས་འདུད་བརྩི་བཀུར་བྱེད་
པ་རེད། དེ་ལྟའི་རྒྱུ་འབྲས་ཀྱི་འབྲེལ་བའི་གོ་བ་འདི་ཆགས་ན། རྒྱུ་འབྲས་ཀྱི་
སྐྱབས་གཉིས་ལའང་གོ་བ་ཁད་ཀྱིས་ཆགས་འོང་སྟེ། ཚེའི་མང་ཉུང་སོགས་
དང་ཅུང་ཟད་རེ་མི་མཐུན་པའི་ཁྱད་པར་ཡོད་ཀྱང་། འགྲོ་ཕྱོགས་འདྲ་བའི་
ཕྱིར་རོ།
རྒྱུའི་སྐྱབས་ ལ་ མཚོན་ནའང་། མཐར་ ཐུག་ གི་ སྐྱབས་དང་ གནས་
སྐབས་ཀྱི་སྐྱབས་སོགས་ནང་གསེས་ཀྱི་ཁྱད་པར་རྣམས་ཞོར་ལ་ཤེས་པར་བྱའོ།
གལ་བོ་ཆེ་ལ་ནན་ཏན་དང་། དམ་པའི་ཆོས་ལ་བརྒྱ་ཚར་གྱི་ཚུལ་དུ་
རྣམ་དབྱེ་བཞི་བའི་རྒྱུ་འབྲས་ཀྱི་སྐྱབས་བཤད་པའི་སྐབས་སུ་འབྲེལ་བའི་དྲི་བ་
ཞིག་ཀྱང་འདོན་པར་བྱ་སྟེ། སྔོན་གྱི་དུས་ཟིང་ཆེན་པོའི་སྐབས་སུ། བླ་ཆེན་
ཞིག་བཙོན་ལས་ཐར་ཏེ་རང་ཡུལ་དུ་འབྱོར། ཁོང་གི་དྲུང་དུ་ཡུལ་ཕྱོགས་དེའི་
རྒན་གཞོན་མང་པོ་ཞིག་དྲན་གདུང་གིས་ཕེབས་ནས་མཇལ་ག་ཞུས་པས། བླ་
མ་སྐྲག་སྟེ། མི་ཉན་གཞན་གྱིས་ཤེས་ཚེ་འུ་ཚོ་ཚང་མར་མི་ཉན་ཞེས་སྐྲག་དགོས་
པའི་གནས་ཚུལ་མང་པོ་བཤད་ཀྱང་མ་ཕན་པར་ཡོན་བདག་རྣམས་ནན་གྱིས་
མཇལ་བར་བརྩམ་པས། བླ་མ་སྐྲག་ནས་སྒོའི་ཕྱི་རོལ་ཏུ་བྲོས། ཡོན་བདག་



༄༅།།རྒྱུ་སྐྱབས་འབྲས་སྐྱབས་ཀྱི་གོ་དོན་སོགས།།
91
རྣམས་རྗེས་སུ་རྒྱུག་པའི་གཏམ་རྒྱུད་ཅིག་ཡོད་པ་མ་ཟད།
བླ་མ་འཇིགས་པས་བྲོས་རུང་། ཡོན་བདག་དད་པས་མི་འཇོག། སྐྱོ་
བས་ཁྱོད་གཅིག་དྲན་དྲན།། ནམ་མཁའི་ཉི་མ་མ་དྲན།། རྒྱལ་སྲས་སེམས་
དཔར་བདེན་ན། སྙིང་རྗེ་ཕྱིར་མིག་གནོངས་དང་། ཕྱག་དབང་དངོས་གྲུབ་
མ་གཏོགས།། གཞན་པའི་ཞུ་དོན་མི་འདུག ། ཅེས་པའི་མགུར་གླུ་ཞིག་ཀྱང་
གྲགས་ཡོད་པ་ལགས་ན། དེ་ལྟའི་ཡོན་བདག་རྣམས་ཀྱིས། བླ་མས་མི་འདོད་
པ་བསྒྱུར་ཅི་ཐུབ་ཀྱིས་ནན་ཏན་ཨུ་ཚུགས་ཆེན་པོས་མཇལ་ག་ཞུས་པ་དེ་གང་གི་
ཆེད་དུ་ཡིན་ནམ། བླ་མའི་ཆེད་དུ་ཡིན་ནམ། ཡོན་བདག་ཁོ་རང་ཚོའི་ཆེད་
དུ་རེད། ཀློག་མཁན་རྣམས་ཀྱིས་ཀྱང་ཕལ་ཆེར་ཡོན་བདག་ཁོ་རང་ཚོའི་ཆེད་
དུ་རེད་ཅེས་ལན་འདེབས་པར་གདོན་མི་ཟའོ།།
རྣམ་དབྱེ་བཞི་བ་དགོས་ཆེད་ཀྱི་མཚན་ཉིད་དམ་འཇོག་བྱེད་ལའང་
དཔྱད་པར་བྱ་བ་ཅུང་ཟད་སྣང་བ་ནི། པྲ་ཏིའི་སུམ་ཅུ་བར། དེས་ན་ཡོན་
ཏན་གྱི་ཁྱད་པར་མཆོག་ཏུ་གྱུར་པ་གང་ལ་མངའ་བའི་དཀོན་མཆོག་དེའི་ཆེད་
དུ་ཕྱག་འཚལ་ལོ།། ཞེས་ཕྱག་འཚལ་བ་རྣམ་དབྱེ་སྦྱར་སའི་གཞི་དེའི་ཆེད་དུ་
ཡིན་ཚོད་དུ་གསུངས་ཞིང་། དེ་དང་མཐུན་པར་བློ་གསལ་འཇུག་ངོགས་ལས་
ཀྱང་། རྣམ་དབྱེ་སྦྱར་སའི་གཞི་དེ་ལ་བྱ་བ་བྱས་ཙམ་མམ་བྱེད་པ་ཙམ་ཞིག་
སྟོན་པ་མ་ཡིན་པར། རྣམ་དབྱེ་སྦྱར་སའི་གཞི་དེའི་ཆེད་དུའམ་དོན་དུ་བྱ་བ་ཅི་
རིགས་སྟོན་པ་ཞིག་དགོས་ཏེ། ཞེས་དང༌། གངས་ཅན་སྒྲ་རིག་པའི་བསྟན་
བཅོས་ལས། རྣམ་དབྱེ་བཞི་བ་དགོས་ཆེད་ནི། བྱ་བ་དེ་དང་དེས་ཡུལ་གང་
ལ་ཕན་ཐོགས་པའི་ཆེད་དུ་སྦྱར་བའི་ཚིག་གསལ་བོར་སྟོན་བྱེད་དེ། ཞེས་དང་།
མཁས་དབང་གསུང་རབ་རྒྱ་མཚོའི་སུམ་རྟགས་གཉིས་ཀྱི་ཚིག་དོན་མདོར་



92
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
བསྡུས་ལས་ཀྱང་། བྱ་གཞི་གསལ་བོར་མི་སྟོན་པར། གང་གི་ཆེད་དུ་བྱ་བ་
ཞིག། བྱས་པ་གཙོ་བོར་གོ་ནུས་པ། རྣམ་དབྱེ་བཞི་བ་དགོས་ཆེད་ཡིན།།
ཞེས་བཞི་བ་དགོས་ཆེད་ཀྱི་མཚན་ཉིད་དམ་འཇོག་བྱེད་གསལ་བར་གསུངས་སོ།།
ཕྱི་མ་གཉིས་ལས་ཀྱང་སྔ་མ་པྲ་ཏི་དང་། བློ་གསལ་འཇུག་ངོགས་གཉིས་
ཀྱི་གསུངས་ཚུལ་ལས། བཞི་བ་དགོས་ཆེད་ནི། རྣམ་དབྱེ་སྦྱར་སའི་གཞི་དེའི་
ཆེད་དུའམ་དོན་དུ་བྱ་བ་ཅི་རིགས་སྟོན་པ་ཞིག་ཡིན་དགོས་ཚོད་ཚིག་ཟིན་ལ་
གསལ་བོར་བསྟན་ཡོད་པ་དང་། སི་ཏུའི་འགྲེལ་ཆེན་ལས། ཡུལ་ཁྱད་པར་
ཅན་ལ་ཕྱག་བྱེད་པ་ནི། ཕྱག་བྱེད་པ་བོ་ཉིད་དང་དེ་དང་འབྲེལ་བའི་དོན་ལས་
ཕྱག་ཡུལ་དེའི་ཆེད་དུ་མིན་པ་ནི་ཕྱུགས་རྫིས་ཀྱང་རྟོགས་སླ་བའི་ཕྱིར། ཞེས་
ཡུལཁྱད་པར་ཅན་མཆོད་རྟེན་ལ་ཕྱག་འཚལ་ཞེས་པའི་ལ་སྒྲ་རྣམ་དབྱེ་སྦྱར་
སའི་གཞི་དེའི་ཆེད་དུ་མིན་པར་བཤད་པ་མ་ཟད། ལ་སྒྲ་དེ་གཉིས་པ་ལས་བཞི་
བ་མིན་པར་གསུངས།
ཐོན་མིའི་ཞལ་ལུང་དུའང་། ཕྱག་ཡུལ་དུ་གྱུར་པའི་དཀོན་མཆོག་ལ་
ཕན་པའི་ཆེད་དུ་དཀོན་མཆོག་ལ་ཕྱག་འཚལ་ཞེས་སུ་ཞིག་གི་སྨྲ་སྟེ། ཞེས་པས་
ཕྱག་འཚལ་བ་ཕྱག་ཡུལ་ལ་ཕན་པའི་ཆེད་དུ་མིན་པར་གསུངས་པས། དགོས་
ཆེད་ལ་ཡུལ་དེའི་ཆེད་དུའམ་དོན་དུ་བྱ་བ་སྟོན་པ་ཡིན་མིན་ཅི་རིགས་ཡོད་པས།
དགོས་ཆེད་ཀྱི་གོ་དོན་ལ་མཁས་པ་སྔ་ཕྱིའི་བཞེད་པ་མཐུན་མིན་དང་། པྲ་ཏི་
དང་བློ་ གསལ་ འཇུག་ངོགས་ སོགས་ ཀྱི་ གསུངས་ ཚུལ་ དངོས་ བསྟན་ དེས།
དགོས་ཆེད་ཀྱི་གོ་དོན་ཡོངས་ལ་ཁྱབ་ཡོད་མེད་དང་། མ་ཁྱབ་ན། དགོས་
ཆེད་ཡོངས་ལ་ཁྱབ་པའི་དངོས་བསྟན་གྱི་གོ་དོན་ཞིག་ཇི་ལྟར་འཇོག རྣམ་
དབྱེ་སྦྱར་སའི་གཞི་དང་བྱེད་པ་བོ་ཅི་རིགས་ཀྱི་ཆེད་དུ་བྱ་བ་གཙོ་བོར་སྟོན་པ་



༄༅།།རྒྱུ་སྐྱབས་འབྲས་སྐྱབས་ཀྱི་གོ་དོན་སོགས།།
93
ཞེས་བཞག་ན་ཆོག་མིན་དང་། མཆོད་རྟེན་ལ་ཕྱག་འཚལ། སངས་རྒྱས་ཀྱི་སྐུ་
འདྲ་ལ་ཕྱག་འཚལ་ཞེས་པའི་ཕྱག་འཚལ་བ་བྱེད་པ་བོའི་ཆེད་དུ་ཡིན་པ་ལས།
རྣམ་དབྱེ་སྦྱར་སའི་གཞིའི་ཆེད་དུ་མིན་པ་དང་། སངས་རྒྱས་ཀྱིས་འཚང་རྒྱ་བ་
རུ་ཆོས་བསྟན་ཞེས་པ་ལྟ་བུ་ཡུལ་གྱི་ཆེད་དུ་ཡིན་པ་ལས། བྱེད་པ་བོ་སངས་
རྒྱས་ཀྱི་ཆེད་དུ་མིན་པ་དང་། རང་གཞན་གཉིས་ཀར་ཕན་འདོད་ཀྱིས་དབུལ་
བོར་སྦྱིན་པ་བཏང་། ཞེས་པ་རྣམ་དབྱེ་སྦྱར་སའི་གཞི་དང་བྱེད་པ་བོ་གཉིས་
ཀའི་ཆེད་དུ་ཡིན་པ་ལྟ་བུའི་ནང་གསེས་དབྱེ་བ་ཕྱེས་ན་འགྲིག་མིན་དང་། རྟར་
རྩྭ་བྱིན་ཞེས་པ་རྣམ་དབྱེ་གཉིས་པ་མིན་པར་དགོས་ཆེད་ཡིན་པས། རྟར་དུག་
བྱིན་ཞེས་པའང་དགོས་ཆེད་ཡིན་ནམ་ཞེ་ན། སྒྲ་ནི་བརྗོད་འདོད་ཀྱི་རྗེས་སུ་
འབྲང་བའི་ཕྱིར་དུག་སྟེར་མཁན་ལ་རྟ་གསོད་འདོད་ཀྱི་ཀུན་སློང་དང་བཅས་ཏེ།
རྟར་དུག་བྱིན་ཞེས་པའི་དོན་ནི། དགོས་ཆེད་ཡིན་ཏེ། དཔེར་ན། སྐོམ་སེལ་
དུ་ཇ་འཐུང་ཞེས་བརྗོད་འདོད་ནས་སྐོམ་ན་ཇ་འཐུང་ཞེས་བརྗོད་པའི་ན་ཡིག་
དགོས་ཆེད་ཡིན་པར་གྲགས་པ་ལྟར། བྱེད་པ་བོའི་སེམས་ཀྱི་ཀུན་སློང་གཙོ་ཆེ་
བའི་དབང་དུ་སོང་བ་མང་པོ་ཡོད་པར་བཤད་ན། གནོད་བྱེད་སྒྲུབ་བྱེད་ཡོད་
མེད་སོགས་ལ་བློ་གྲོས་ཞིབ་མོས་དཔྱད་པར་བྱའོ།།
ད་དུང་གླེང་བར་བྱ་བ་མང་ཡང་རེ་ཞིག་ལ་རྣམ་དབྱེ་བཞི་བའི་གནད་
དོན་དཔྱིས་ཕྱིན་པར་ཤེས་པའི་ཆེད་དུ་ལས་དང་པོ་བ་རྣམས་ཀྱི་དཔྱད་པ་
འཇུག་པའི་སྒོ་ཙམ་བསྟན་པ་ཡིན་ནོ།།
ཞེས་རྒྱུ་སྐྱབས་འབྲས་སྐྱབས་ཀྱི་གོ་དོན་སོགས་ཅུང་ཟད་བཤད་པ་གཟུར་
གནས་བློ་ལྡན་དྲི་བའི་སྐྱེས་ལན་ཞེས་པ་འདི་ནི། སློབ་གྲྭ་ཆེན་མོའི་དགེ་རྒན་
དང་སློབ་མ་འགས་དྲི་བའི་ལན་དུ། ཉིས་སྟོང་གཅིག་ལོའི་ཟླ་བཞི་བའི་གྲལ་
ཚེས་གཅིག་གི་ཉིན་ལ་བྲིས་པ་ལགས་སོ།།



94
ལྷ་ཆབ་སྔོན་མོ་དང་ཁ་བ་དཀར་པོའི་རྩོམ་
སྒྲིག་པར་ཕུལ་པའི་དྲིས་ལན་འགའ།
༡
ཀུན་མཁྱེན་འཇམ་དབྱངས་བཞད་པའི་ཕར་ཕྱིན་མཐའ་དཔྱོད་ལས།
གཅིག་ཏུ་བྲལ་གྱི་སྐབས་སུ། གཉིས་པ་ཕྱོགས་ཆོས་སྒྲུབ་པ་ནི། གཞི་ལམ་རྣམ་
གསུམ་ཆོས་ཅན། བདེན་གྲུབ་ཀྱི་གཅིག་དང་དེའི་དུ་མ་གང་དུ་ཡང་མ་གྲུབ་
པར་ཐལ། དེའི་གཅིག་ཏུ་ཡང་མ་གྲུབ། དེའི་དུ་མར་ཡང་མ་གྲུབ་པའི་ཕྱིར།
དང་པོ་མ་གྲུབ་ན། དེ་ཆོས་ཅན། དེའི་གཅིག་ཏུ་མ་གྲུབ་པར་ཐལ། ཆ་
བཅས་ཡིན་པའི་ཕྱིར། ཞེས་གཞི་ལམ་རྣམ་གསུམ་བདེན་གྲུབ་ཀྱི་གཅིག་ཏུ་མ་
གྲུབ་པའི་རྒྱུ་མཚན་དུ་ཆ་བཅས་རྟགས་སུ་བཀོད་པ་ལ་གོ་བ་ལེན་ཚུལ་ཇི་ལྟར་
ཡིན་ནམ། ཞེས་འགའ་ཞིག་གིས་འགྲེལ་གསལ་བོ་ཞིག་བྱེད་དགོས་ཚོད་བཤད་
པའི་ལན་འདི་ལྟར་བྱའོ།།
དཀའ་གནས་འདི་ངེས་པ་ལ་སྔོན་དུ་གོ་རིམ་འདི་དག་རྟོགས་དགོས།
བརྗོད་པར་བྱ་བ་འདི་ནི། བདེན་མེད་སྒྲུབ་བྱེད་ཀྱི་གཏན་ཚིགས་འཆད་པའི་
སྐབས་ཡིན་ལ། གཅིག་ཏུ་བྲལ་གྱི་གཏན་ཚིགས་ནི་བདེན་མེད་སྒྲུབ་བྱེད་ཀྱི་
རིགས་པ་རྣམས་ལས་རིགས་པའི་གནད་ཚང་ལ་དོན་གསལ། གཏན་ཚིགས་



དྲིས་ལན་འགའ།།
95
རང་རྐྱ་ཕེར་བ་ཞིག་ཡིན་པས། ཀུན་མཁྱེན་ཕར་ཕྱིན་མཐའ་དཔྱོད་ལས།
ཐལ་རང་དབུ་སེམས་ཀྱི་ལྟ་བ་སྐྱོང་བར་མཁོ་བས་རྗེ་ཡབ་སྲས་ཀྱི་ལུགས་ལ་བསྲེ་
སླད་མེད་པར་ཅུང་ཟད་བཤད་ན། རྟགས་འགོད་པ་དང་ཚུལ་སྒྲུབ་པ་གཉིས།
དང་པོ་ནི། བདེན་གྲུབ་ཀྱི་གཅིག་དང་། བདེན་གྲུབ་ཀྱི་དུ་མ་གང་
རུང་དུ་མ་གྲུབ་ན་བདེན་པར་མེད་པས་ཁྱབ། དཔེར་ན་ གཟུགས་བརྙན་
བཞིན། གཞི་ལམ་རྣམ་གསུམ་ཡང་བདེན་གྲུབ་ཀྱི་གཅིག་དང་དེའི་དུ་མར་མ་
གྲུབ་པར་གསུངས་ཤིང་། འདིའི་རྟགས་སྦྱོར་ཡང་དག་ནི། གཞི་ལམ་རྣམ་
གསུམ་ཆོས་ཅན། བདེན་པར་མེད་དེ། བདེན་གྲུབ་ཀྱི་གཅིག་དང་བདེན་
གྲུབ་ཀྱི་དུ་མ་གང་རུང་དང་བྲལ་བའི་ཕྱིར། ཞེས་པ་ལྟ་བུ་ཡིན། འདི་ནི་རང་
བཞིན་མ་དམིགས་པ་དང་ཁྱབ་བྱེད་མ་དམིགས་པའི་གཏན་ཚིགས་གཉིས་ཀར་
འདོད་དོ།།
རྟགས་སྦྱོར་ཡང་དག་འདིའི་ཚུལ་སྒྲུབ་པ་ལ། མཐའ་དཔྱོད་ལས་ཁྱག
པ་སྒྲུབ་ པ་དང་ཕྱོགས་ཆོས་སྒྲུབ་ པ་གཉིས་ཞེས་པའི་ཁྱབ་པ་སྒྲུབ་ཚུལ་ནི།
དཔེར་ན། བདེན་གྲུབ་ཀྱི་གཅིག་དང་བདེན་གྲུབ་ཀྱི་དུ་མ་གང་རུང་དུ་མ་གྲུག་
ན་བདེན་པར་མ་གྲུབ་པས་ཁྱབ་ལ། བདེན་པར་གྲུབ་ན་བདེན་གྲུབ་ཀྱི་གཅིག་
དང་བདེན་གྲུབ་ཀྱི་དུ་མ་གང་རུང་དུ་གྲུབ་དགོས།
གཅིག་དང་དུ་མ་གང་དུ་མ་གྲུབ་པའི་གྲུབ་ཚུལ་ཞིག་མེད་པའི་ཕྱིར།
གཅིག་དང་དུ་མ་ཕན་ཚུན་སྤངས་འགལ་གྱི་དངོས་འགལ་ཡིན་པས། གཅིག་
ཡོངས་སུ་བཅད་ན་གཅིག་ཤོས་རྣམ་པར་གྲུབ་ནས་བློས་གཞལ་བ་དང་རྗོད་བྱེད་
ཀྱི་སྒྲས་བརྗོད་དགོས་པའི་ཕྱིར་རོ།།
དེས་ན་གཅིག་དང་ཐ་དད་ཕན་ཚུན་སྤངས་འགལ་གྱི་དངོས་འགལ་དུ་



96
༄༅ཀམུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ངེས་པའི་ཚད་མ་དང་། བདེན་གྲུབ་ཀྱི་གཅིག་དང་དེའི་དུ་མ་གང་རུང་དང་
བྲལ་བར་ངེས་པའི་ཚད་མ་གཉིས་ཀྱི་བྱེད་པས་དེ་སྒྲུབ་ཀྱི་རྗེས་ཁྱབ་དང་ལྡོག་
ཁྱབ་གཉིས་འགྲུབ་པ་ཡིན་ཏེ། སྡེ་བདུན་རྒྱན་ལས། རང་བཞིན་གཅིག་ཐ་
དད་དངོས་འགལ་དུ་ངེས་པའི་ཚད་མ་དང་ཕྱོགས་ཆོས་ངེས་པའི་ཚད་མ་གཉིས་
བསྡོམ་པའི་བྱེད་པ་ལས་རྟགས་མི་མཐུན་ཕྱོགས་ལ་མེད་ངེས་དང་མཐུན་ཕྱོགས་
ལ་ཡོད་པ་ཁོ་ནར་ངེས་པས། ལྡོག་ཁྱབ་དང་རྗེས་ཁྱབ་འགྲུབ་པོ།། ཞེས་པས་
ཀྱང་སྦྱོར་བ་དེའི་རྗེས་ཁྱབ་དང་ལྡོག་ཁྱབ་གྲུབ་ཚུལ་བསྟན་ཏོ།།
གཉིས་པ་ཕྱོགས་ཆོས་སྒྲུབ་པ་ནི། མཐའ་དཔྱོད་དེ་ལས། གཞི་ལམ་
རྣམ་གསུམ་ཆོས་ཅན། བདེན་གྲུབ་ཀྱི་གཅིག་དང་དེའི་དུ་མ་གང་དུ་ཡང་མ་
གྲུབ་པར་ཐལ། དེའི་གཅིག་ཏུ་ཡང་མ་གྲུབ། དེའི་དུ་མར་ཡང་མ་གྲུབ་པའི་
ཕྱིར། དང་པོ་མ་གྲུབ་ན། དེ་ཆོས་ཅན། དེའི་གཅིག་ཏུ་མ་གྲུབ་པར་ཐལ།
ཆ་བཅས་ཡིན་པའི་ཕྱིར། ཞེས་དང་།
གཉིས་ པ་ དུ་བྲལ་དུ་སྒྲུབ་ པ་ནི། དེ་གསུམ་རེ་རེ་ནས་ ཆོས་ ཅན།
བདེན་གྲུབ་ཀྱི་དུ་མར་མེད་དེ། བདེན་གྲུབ་ཀྱི་གཅིག་ཏུ་མེད་པའི་ཕྱིར། ཁྱབ་
སྟེ། དུ་མ་ནི་གཅིག་ཚོགས་པའི་ངོ་བོ་ཡིན་པའི་ཕྱིར། ཞེས་སོགས་གསུངས་པ་
ལྟ་བུའི་སྒོ་ནས་ཆོས་ཐམས་ཅདབདེན་མེད་དུ་སྒྲུབ་པའི་རྟགས་ཡང་དག་དང་།
རྟགས་དེའི་ཚུལ་གསུམ་གྲུབ་ཚུལ་དང་སྒྲུབ་ཚུལ་རྟོགས་པའི་ངོས་ནས་བདེན་
མེད་གཏན་ལ་ཕབ་དགོས་པས། ཚུལ་གསུམ་སྒྲུབ་ཚུལ་ངེས་པར་ཤེས་དགོས་
པ་ཞིག་གོ།
དེ་ལྟའི་ཐོག་མར་གོ་དགོས་པ་གླེང་ནས་དྲི་བ་དངོས་ཀྱི་ལན་ནི། ཕྱོགས་
ཆོས་སྒྲུབ་པའི་སྐབས་སུ། གཞི་ལམ་རྣམགསུམ་ཆོས་ཅན། བདེན་གྲུབ་ཀྱི་



4-
༄༅།།དྲིས་ལན་འགའ།
གཅིག་ཏུ་མེད་པར་ཐལ། ཆ་བཅས་ཡིན་པའི་ཕྱིར། ཞེས་པའི་དཀའ་གནས་
འདི་རྟོགས་དཀའ་བས་ཅུང་ཟད་བཤད་ན། གཞི་གྲུབ་ན་ཆ་བཅས་ཡིན་པས་
ཁྱབ་ཅིང་། བུམ་པ་ལྟ་བུར་ཞབས། མཆུ་སོགས་ཆ་བཅས་ཡིན་པ་མངོན་སུམ་
ཡིན་ལ། མངོན་སུམ་མིན་པ་ལྐོག་གྱུར་གྱི་ཤེས་བྱ་རྣམས་ལའང་། རང་ཡུལ་
ཡིན་པའི་ཆ་དང་། རང་གི་དོན་སྤྱི་ཡིན་པའི་ཆ་དང་། རང་གི་ཡོན་ཏན་གྱི་
ཁྱད་ཆོས་སོགས་མེད་པ་མི་སྲིད་ཅིང་དེ་དག་ཐ་དད་ཡིན་པས། གཞི་གྲུབ་ན་ཆ་
བཅས་ཡིན་པས་ཁྱབ་པར་འདོད། ཆ་བཅས་དང་ཆ་མེད་དངོས་འགལ་ཡིན་
པས་ཆ་བཅས་ཡིན་ན་ཆ་མེད་མ་ཡིན་པས་ཁྱབ་དགོས་པར་མ་ཟད། གཞི་
གཅིག་ལ་ཆ་བཅས་ཀྱི་རྣམ་པ་ཤར་ན་ཆ་མེད་ཁེགས་པས་ཁྱབ་ཅིང་། ཆ་མེད་
ཀྱིརྣམ་པ་ཤར་ནའང་ཆ་བཅས་རྣམ་པར་བཅད་པས་ཁྱབ་སྟེ། ཆ་བཅས་ཆ་
མེད་གཉིས་ཀྱི་རྣམ་པ་ཤར་བའི་བློ་ཞིག་མི་སྲིད་པའི་ཕྱིར་རོ།
བདེན་གྲུབ་ཀྱི་གཅིག་ཏུ་མ་གྲུབ་པར་ཐལ། ཆ་བཅས་ཡིན་པའི་ཕྱིར།
ཞེས་ཆ་བཅས་རྟགས་སུ་བཀོད་དེ། .དེས་གཞི་ལམ་རྣམ་གསུམ་བདེན་གྲུབ་ཀྱི་
གཅིག་ཏུ་མ་གྲུབ་པས་ཁྱབ་པར་བསྒྲུབས་སོ།། དེ་ཡང་ཡིན་ཏེ། ཆ་བཅས་
ཡིན་ན་བདེན་གྲུབ་ཀྱི་གཅིག་ཏུ་མ་གྲུབ་པས་ཁྱབ་སྟེ། བདེན་གྲུབ་ཀྱི་གཅིག་ཏུ
གྲུབ་ན་ཆ་ཐམས་ཅད་ནས་གཅིག་ཏུ་གྲུབ་དགོས་པའི་ཕྱིར་རོ།།
དཔེར་ན། བུམ་པ་ལྟ་བུར་མཚོན་ན། བུམ་པ་བདེན་གྲུབ་ཀྱི་གཅིག་
ཏུ་གྲུབ་ན་བུམ་པ་ཆ་ཐམས་ཅད་ནས་གཅིག་ཏུ་གྲུབ་དགོས། རྒྱུ་མཚན་ནི།
བུམ་པ་གཅིག་ཏུ་གྲུབ་ལུགས་དེ་བདེན་གྲུབ་ཏུ་སོང་བའི་ཕྱིར་རོ། དེ་ལྟར་སོང་
ན་བུམ་པ་གཅིག་ཡིན་པ་དེར་ཆ་འབྱེད་རྒྱུ་མེད་དགོས། ཆ་འབྱེད་རྒྱུ་ཡོད་ཚེ།
བུམ་པ་གཅིག་ཡིན་པའི་ཆ་བདེན་པར་མ་གྲུབ་པའི་རྟགས་སུ་སོང་ངོ་།།



98
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
མདོར་ན་བུམ་པ་དེ་བདེན་གྲུབ་ཀྱི་གཅིག་ཏུ་གྲུབ་ན། བུམ་པ་ཆ་ཐམས་
ཅད་ནས་གཅིག་ཏུ་གྲུབ་དགོས། ཆ་ཐམས་ཅད་ནས་གཅིག་ཏུ་གྲུབ་ན་བུམ་པ་
དེར། ཆ་འམ་ཕྱོགས་གང་ནས་ཀྱང་ཆ་འབྱེད་རྒྱུ་མེད་དགོས་པ་སྟེ་ཆ་འབྱེད་
པའི་སྒོ་གང་ཡང་མེད་པར་འགྱུར་རོ།། དེ་ཡང་ཡིན་ཏེ། བུམ་པ་གཅིག་ཡིན་
ན་ཆོག་ཀྱང་། བུམ་པ་གཅིག་ཡིན་ལུགས་དེ་བདེན་པར་གྲུབ་པའམ། བུམ་པ་
གཅིག་ཏུ་གྲུབ་པ་དེ་བདེན་པར་གྲུབ་སོང་ན་ཆ་ཐམས་ཅད་ནས་གཅིག་ཏུ་གྲུབ་
དགོས་ཤིང་
། དེ་གྲུབ་ན་ཆ་གང་ཡང་སོ་སོའམ་ཐ་དད་དུ་འབྱེད་རྒྱུ་མེད་དགོས་
པར་འགྱུར་ལ། དེ་ལྟར་གྱུར་ན། ཆ་མེད་དུ་འགྲོ་བ་ལས་ཆ་བཅས་འཇོག་
ཚུལ་མེད་པར་སོང་བའི་རིགས་པའི་གནད་འདི་རྟོགས་ན་ད་གཟོད་གོང་གསལ་
དཀའ་གནས་དེའང་ཤེས་ནུས་སོ།།
རིགས་པ་དེ་དང་གནད་གཅིག་པ། གཞན་ཡང་། ཕྱི་རོལ་པ་དག་
གིས། ཤིང་སྤྱི་དེ་བདེན་གྲུབ་ཀྱི་ཆ་མེད་དུ་ཁས་བླངས་ནས། རྟག་དངོས་
གཉིས་ཀར་ཁས་བླངས་པ་སོགས་ལ། རང་ལུགས་ཀྱིས་ཁྱད་གཞི་གཅིག་གི་ཆ་
ཤས་གཉིས་ཕན་ཚུན་འདྲེས་པའམ་ཡིན་པར་ཐལ་བ་འཕངས་ནས་ནང་འགལ་
སྟོན་ཚུལ་གྱིས་ཀྱང་མཚོན་ཏེ། དཔེར་ན། ཕྱི་རོལ་བས། ཤིང་སྤྱི་དེ་རྟག་
དངོས་གཉིས་ཀ་དང་བདེན་གྲུབ་ཀྱི་ཆ་མེད་དུ་འདོད་པར་མ་ཟད། ཤིང་ཤ་ག
ལ་རྗེས་སུ་འགྲོ་བར་ཁས་ལེན་ནོ། དེ་ལྟར་ཤིང་སྤྱི་དེ་བདེན་གྲུབ་ཀྱི་ཆ་མེད་
དང་ཤ་བ་ལ་རྗེས་སུ་འགྲོ་བར་ཁས་བླངས་ན་ཤིང་སྤྱི་དེ་སྒོ་གང་ནས་ཀྱང་ཆ་
འབྱེད་རྒྱུ་མེད་པའི་བདེན་གྲུབ་ཀྱི་ཆ་མེད་དུ་ཁས་བླངས་སོ། དེ་ལྟ་ན། ཤིང་
སྤྱི་དེ་སྒོ་གང་ནས་ཀྱང་ཆ་འབྱེད་རྒྱུ་མེད་པ་དང་། ཤ་བ་ལ་རྗེས་སུ་འགྲོ་བར་
ཁས་བླངས་སོང་བས། ཤིང་སྤྱི་དེའི་སྟེང་ན་ཤ་བ་ལ་རྗེས་སུ་སོང་ལ། ཤུག་པ་



དྲིས་ལན་འགའ།།
99
ལ་རྗེས་སུ་མ་སོང་བའི་ཆ་འབྱེད་རྒྱུ་མེད་དེ། ཆ་ཐམས་ཅད་ནས་གཅིག་ཏུ་ཁས་
བླངས་པའི་ཕྱིར་རོ། དེ་ལྟ་ན་ཤིང་སྤྱི་དེ་ཤ་བ་ལ་རྗེས་སུ་སོང་བའི་ཆ་ཐམས་
ཅད་པོ། མ་ཚང་བ་མེད་པར་ཤུག་པ་ལའང་རྗེས་སུ་འགྲོ་དགོས་སོ།། དེ་ལྟར་
སོང་ན། ཤ་བ་དེ་ཤུག་པ་ཡིན་པར་འགྱུར་ཏེ། ཤིང་སྤྱི་དེ་ཤ་བ་ལ་རྗེས་སུ་སོང་
བའི་ཆ་གང་ཡིན་ཐམས་ཅད། ཆ་དང་དབྱེ་བ་འབྱེད་རྒྱུ་མེད་པར་ཆ་ཐམས་
ཅད་ཤུག་པའི་སྟེང་ན་ཡོད་དགོས་པས་སོ།། དེ་ལྟ་ན། ཤ་བ་ལ་རྗེས་སུ་སོང་
བའི་ཆ་དང་། ཤུག་པ་ལ་རྗེས་སུ་སོང་བའི་ཆ་གཉིས་འདྲེས་པར་ཐལ་བ་དང་
ཕན་ཚུན་ཡིན་པར་ཐལ་བའི་སྐྱོན་དུ་འགྱུར་རོ།
བསྡུས་གྲྭའི་སྐབས་སུའང་བུམ་པ་དེ་གསེར་བུམ་ཟངས་བུམ་གཉིས་ཀ་
ལ་རྗེས་སུ་སོང་བ་ཡིན་ཀྱང་གསེར་བུམ་ལ་རྗེས་སུ་སོང་བའི་ཆ་དེ་ཉིད་ཟངས་
བུམ་ལ་རྗེས་སུ་སོང་བ་མ་ཡིན་པ་དང་ཟངས་བུམ་ལ་རྗེས་སུ་སོང་བའི་ཆ་དེ་ཉིད་
གསེར་བུམ་ལ་རྗེས་སུ་སོང་བ་མ་ཡིན་པ་ནི་རང་བཞིན་མ་འདྲེས་པའི་དོན་དུ་
གསུངས་པ་ལྟ་བུ་དང་།
དེ་བཞིན་ཀུན་གཞི་དང་བག་ཆགས་གཉིས་ཀྱང་རྫས་གྲུབ་མིན་པར་
བསྒྲུབ་པ་ལ་ཀུན་གཞིའི་མཐའ་དཔྱོད་མཁས་པའི་འཇུག་ངོགས་ལས། རྩ་བར།
བག་ཆགས་དེ་ཉིད་རྟེན་ལས་ནི། རྫས་གཅིག་ཐ་དད་གང་ཡང་མིན། ཞེས་
པ་ཡང་། ཐེག་བསྡུས་ལས། གང་དེ་འབྱུང་བའི་མཐའི་ཁྱད་པར་ཅན་ཀུན་
གཞིའི་རྣམ་པར་ཤེས་པ་དེ། ཞེས་གསུངས་པ་ལྟར་བསྒོ་བྱེད་དེས་བསྒོ་གཞི་དེ་
ནུས་ལྡན་དུ་བྱས་པའི་ཆ་ལ་བག་ཆགས་ཞེས་བཏགས་པ་ཡིན་པས་བག་ཆགས་
རྫས་སུ་གྲུབ་ན་རྟེན་བརྟེན་པའི་འབྲེལ་བ་ཡང་རྫས་གྲུབ་ཏུ་འགྱུར་ལ། དེ་རྗེས་
སུ་གྲུབ་ན་རྫས་གྲུབ་ཀྱི་གཅིག་དང་དུ་མ་གང་རུང་ལས་མ་འདས་ཀྱང་། དེ་



100
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
གང་དུ་ཡང་ཁས་ལེན་དུ་མི་རུང་ཞེས་པའི་དོན་ཡིན་པའི་ཕྱིར། དེར་ཐལ།
དེ་གཉིས་འབྲེལ་བ་རྫས་གྲུབ་ཀྱི་གཅིག་མ་ཡིན་པ་གང་ཞིག དེའི་དུ་མ་ཡང་མ་
ཡིན་པའི་ཕྱིར། དང་པོ་མ་གྲུབ་ན། ཀུན་གཞི་དང་བག་ཆགས་གཉིས་ཆོས་
ཅན། ཆ་ གང་ནས་ ཀྱང་ སོ་ སོར་དབྱེ་རྒྱུ་མེད་ པའི་གཅིག་ ཡིན་ པར་ ཐལ།
འབྲེལ་བ་རྫས་གྲུབ་ཀྱི་སྒོ་ནས་གཅིག་ཏུ་གནས་པའི་ཕྱིར། ཁྱབ་སྟེ། འབྲེལ་བ་
བཏགས་ཡོད་ཙམ་ལ་ངོ་བོ་གཅིག་ ཏུ་གནས་ཀྱང་ལྡོག་པ་ཐ་དད་པ་རུང་ལ།
འབྲེལ་བ་རྫས་གྲུབ་ལ་ངོ་བོ་གཅིག་ཡིན་ན་ལྡོག་པ་ཡང་གཅིག་ཡིན་དགོས་པར་
འདོད་པའི་ཕྱིར། ཞེས་སོགས་ཐལ་བ་འཕེན་ཚུལ་འདི་དག་ཀྱང་གོང་གསལ་
རིགས་པ་ཟབ་མོ་དང་གནད་གཅིག་ཉིད་དུ་གྲུབ་པས་གོང་གི་ཆ་བཅས་ཀྱིས་
སྒྲུབ་ཚུལ་ལ་གོ་བ་སྟེར་བའི་རམ་འདེགས་སུ་འགྱུར་རོ།།
གཞན་ཡང་། གོང་གསལ་ དཀའ་གནས་ གོ་ བའི་ རམ་ འདེགས་ སུ།
གང་ཟག་གི་བདག་མེད་གཏན་ལ་འབེབ་བྱེད་གནད་བཞིའི་རིགས་པའི་སྒོ་ནས་
ཀྱང་ཅུང་ཟད་བརྗོད་ན། ལས་དང་པོ་བ་རྣམས་ལ་འཆར་སླའི་མཐུན་གྲོགས་
སུ་འགྲོ་བས། གནད་དང་པོ་དགག་བྱའི་སྣང་ཚུལ་ངེས་པའི་གནད་ནི། ང་ཚོ་
གཉིད་འཐུག་པོར་ལོག་བཞིན་པའི་གནས་སྐབས་ཚུན་ཆད་དུ་ཐམས་ཅད་ཀྱིས་
ང་ང་འོ་སྙམ་དུ་སྙིང་གི་དབུས་སུ་བདེན་བདེན་བྲང་ངེ་བ་ཞིག་དམ་པོར་འཛིན་
ལ། དེ་ནི་ངར་འཛིན་ལྷན་སྐྱེས་ཡིན། རང་གིས་སྐྱོན་དང་ཉེས་པ་ཅི་ཡང་མ་
བྱས་པ་ལ། གཞན་ཞིག་གིས་ཁྱོད་ཀྱིས་ཉེས་པ་འདི་དང་དེ་ལྟ་བུ་བྱས་སོ།།
ཞེས་བསྙོན་བཙུགས་པ་ན། ངས་ཉེས་པ་འདི་དང་དེ་ལྟ་བུ་མ་བྱས་ན་འང་ང་
ལ་སྐྱོན་དང་ཉེས་པ་འདི་ལྟ་བུ་བཀལ་བྱུང་སྙམ་སྟེ། ང་ང་སྙམ་དུ་བཟུང་ནས་
མི་བཟོད་པའི་ཞེ་སྡང་དང་
། ཁོང་ཁྲོ་སྐྱེས། དེ་ཚེ་རང་འཛིན་ལྷན་སྐྱེས་ཀྱི་



༄༅།།དྲིས་ལན་འགའ།།
101
བློས། ངའི་འཛིན་ཚུལ་གསལ་བོར་ཡོད་པས། ཤུགས་དང་གསལ་ཆ་ཆེ་བའི་
ཤེས་པའི་ཆ་ཤས་ཕྲ་མོ་གཞན་ཞིག་གིས། བློ་དེས་ང་གང་ལ་བཟུང་བ་དང་།
ཚུལ་ཇི་ལྟར་བཟུང་ཚུལ་བརྟག་ན། བློ་དེ་ཡལ་ནས་སྔོན་གྱི་འཛིན་སྟངས་
བདེན་ལྷང་ངེ་བ་དེ་སྟོང་སང་ངེར་འགྲོའོ།།
དེ་ཡང་ཡིན་ཏེ། ངར་འཛིན་ལྷན་སྐྱེས་ཀྱིས་ང་གང་དུ་བཟུང་བའི་
གནས་ནི། མི་རང་རང་གི་ཕུང་བོ་ལྔའམ་ལུས་སེམས་གཉིས་ལས་དོན་གཞན་
གང་ཡང་མ་ཡིན་ལ། ཕུང་བོ་ལྔ་རེ་རེ་དང་། ལུས་སེམས་གཉིས་རེ་རེ་བའི་
སྟེང་དུ་འང་མ་ཡིན། ཕུང་བོ་ལྔ་ཚོགས་ཙམ་པ་དང་ལུས་སེམས་ཚོགས་ཙམ་པ་
དེའི་སྟེང་དུ་རྟོག་པས་བཏགས་པ་ཙམ་ཡང་མ་ཡིན་པར། ཕུང་བོ་དང་མཚན་
ཉིད་མི་མཐུན་ཞིང་། ཕུང་བོ་ལས་ལོགས་སུ་དང་བོ་ནས་ཚུགས་ཐུབ་ཏུ་གྲུག
པའི་ང་ཞིག་ཡོད་པར་འཛིན་ནོ།། དེ་ནི་རང་འཛིན་ལྷན། ་ སྐྱེས་ཀྱི་བློས་ངར་
འཛིན་ཚུལ་ཡིན་ལ། དེ་ལྟའི་བློའི་འཛིན་སྟངས་ཀྱི་ང་དེ་ངར་འཛིན་ལྷན་སྐྱེས་
ཀྱི་བློའི་འཛིན་སྟངས་ཀྱི་ཡུལ་དང་། དགག་བྱའི་ང་གཉིས་ཀ་ཡིན་ནོ།
ཁྱབ་པ་ངེས་པའི་གནད་ནི། སུ་ཞིག་ཡིན་ཀྱང་ང་འོ་སྙམ་དུ་སྙིང་ལ་ཆེ་
ཆེ་བདེན་བདེན་དུ་བཟུང་བའི་ང་དེ། རང་གི་ཕུང་བོ་ལྔའི་སྟེང་དུ་ཡོད་དོ་སྙམ་
ན། དེ་ལྟའི་ང་དེ་ཕུང་བོ་ལྔ་དང་གཅིག་ཏུ་ཡོད་དམ་ཐ་དད་དུ་ཡོད། ཡོད་པ་
ཡིན་ན་ཡོད་ཚུལ་དེ་གཉིས་ལས་གཞན་པའི་ཡོད་ཚུལ་ཕུང་བོ་གསུམ་པ་ཞིག་
གཏན་ནས་མི་སྲིད། ཆོས་གང་དང་གང་ལ་མཚོན་ནའང་། གཅིག་གི་རྣམ་
པར་མེད་ན་དུ་མའི་རྣམ་པར་ཡོད་དགོས། ཡོད་ཚུལ་དེ་གཉིས་ལས་གཞན་
པའི་ཡོད་ཚུལ་ཕུང་གསུམ་པ་ཞིག་གཏན་ནས་མི་སྲིད་པས་ཁྱབ་པ་ལུང་རིགས་
གཉིས་ཀྱིས་ངེས་པ་ཡིན་ནོ།།



102
༄༅ཀམུ་འཛོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
བདེན་པའི་གཅིག་བྲལ་ངེས་པའི་གནད་ནི། གོང་དུ་བརྗོད་པ་ལྟར་
ངར་འཛིན་ལྷན་སྐྱེས་ཀྱི་བློས་བཟུང་བའི་ང་དེ་ཕུང་བོ་ལྔ་དང་གཅིག་ཏུ་ཡོད་དོ་
སྙམ་ན། གང་ཟག་གཅིག་ལ་གཟུགས་སོགས་ཀྱི་ཕུང་བོ་ལྔ་ཡོད་པ་བཞིན་དུ།
ང་ཡང་རྒྱུད་ཐ་དད་པ་ལྔ་ཡོད་པར་འགྱུར་བ་དང་། ཡང་ན། ང་གཅིག་ཡིན་
པ་བཞིན་དུ་ཕུང་བོ་ལྔ་ཡང་ཆ་མེད་གཅིག་ཏུ་འགྱུར་བ་སོགས་ཀྱི་ཉེས་པ་མང་དུ་
འབྱུང་བས་བདེན་པའི་གཅིག་ཏུ་མ་གྲུབ་པོ།།
ཡང་ན་དེ་ལྟའི་ང་དེ་ཕུང་བོ་ལྔ་དང་གཅིག་ཏུ་གྲུབ་ན་བདེན་གྲུབ་ཀྱི་
གཅིག་ཏུ་གྲུབ་པས། ཆ་ཐམས་ཅད་ནས་གཅིག་ཏུ་གྲུབ། དེ་ལྟ་ན་ཕུང་བོ་ལྔ་
སྐྱེ་འཇིག་བྱེད་པ་བཞིན་དུ་དེ་ལྟའི་ཚུགས་ཐུབ་ཏུ་གྲུབ་པའི་ང་དེས་ཀྱང་སྐྱེ་
འཇིག་བྱེད་པར་འགྱུར་རོ། དེ་ལྟ་ན་སྐྱེ་འཇིག་བྱེད་པའི་ང་དེའི་སྐད་ཅིག་སྔ་
ཕྱི་རྣམས་གཅིག་ཏུ་གྲུབ་བམ་ཐ་དད་དུ་གྲུབ། གཅིག་ཏུ་གྲུབ་ན་ཚེ་སྔ་མའི་ང་
དང་ཚེ་ཕྱི་མའི་ང་། ཚེ་འདིའི་ང་གསུམ་ཆ་མེད་གཅིག་ཏུ་འགྱུར་ལ། ཐ་དད་
དུ་གྲུབ་ན། སྤྱིར་ཐ་དད་ནི་འགལ་བའི་རང་བཞིན་ཅན་གྱི་ཐ་དད་ཡིན་མི་
དགོས་ཀྱང་། རང་བཞིན་གྱིས་གྲུབ་པའམ་བདེན་པར་གྲུབ་པའི་ཐ་དད་ཡིན་
ན་འབྲེལ་བ་གཏན་ནས་མེད་པའི་ཐ་དད་ཡིན་དགོས་པས། ཚེ་སྔ་མ་ནས་
འདིར་འོང་ལ་འདི་ནས་ཕྱི་མར་འགྲོ་བའི་རྒྱུ་འབྲས་ཀྱི་འབྲེལ་བ་དེ་གཏན་ནས་
མེད་པའི་ཐ་དད་དུ་འགྱུར་ལ། དེ་ལྟ་ན་ལས་མ་བྱས་པ་དང་འཕྲད་ཅིང་ལས་
བྱས་པ་ཆུད་ཟས་སུ་འགྲོ་བ་དང་
། འཇིག་རྟེན་ལ་མངོན་སུམ་དུ་སྣང་བའི་སྐྱེ་
འཇིག་གི་རང་བཞིན་དང་། ལས་རྒྱུ་འབྲས་ཀྱི་རྣམ་བཞག་ཐམས་ཅད་རྩ་བ་
ནས་འཆོལ་བར་འགྱུར་བ་སོགས་བཟློག་ཏུ་མེད་པའི་ཉེས་པ་མང་དུ་འབྱུང་བས།
དེ་ལྟའི་ང་དེ་ཕུང་བོ་ལྔ་དང་གཅིག་ཏུ་མ་གྲུབ་པར་ངེས་སོ།།



དྲིས་ལན་འགའ།
ན་
དུ་
ཀྱེ་
བདེན་པའི་དུ་བྲལ་ངེས་པའི་གནད་ནི། དེ་ལྟའི་གོང་གསལ་གྱི་ང་དེ་
ཕུང་ལྔའི་སྟེང་དུ་གཅིག་ཏུ་མ་གྲུབ་ཀྱང་། ཕུང་བོ་ལྔ་དང་ཐ་དད་དུ་གྲུབ་པོ་
སྙམ་ན། ཕུང་བོ་ལྔ་ལས་གཟུགས་ཀྱི་ཕུང་བོ་སོགས་ཕུང་བོ་ལྔ་སོ་སོར་ལེགས་
པར་བསལ་བའི་ཤུལ་དུ་དཔེར་ན། འདི་ནི་རྣམ་ཤེས་ཀྱི་ཕུང་བོའོ།། ཞེས་
ཟུར་དང་ལོགས་སུ་ངོས་འཛིན་རྒྱུ་ཡོད་པ་བཞིན། གཟུགས་ཕུང་སོགས་རེ་རེ་
བསལ་བའི་རྗེས་སུ། ངར་འཛིན་ལྷན་སྐྱེས་ཀྱིས་བཟུང་བའི་ང་དེ་འདི་འོ།།
ཞེས་ཐ་དད་དུ་ངོས་འཛིན་རྒྱུ་དགོས་པ་ལ། དེ་ལྟར་གཏན་ནས་མེད་པས།
དེ་ལྟར་བཟུང་བའི་ང་དེ་ཕུང་བོ་ལྔ་དང་ཐ་དད་དུ་མ་གྲུབ་པར་ངེས་སོ།།
དེ་སྐད་བཤད་པའི་གནད་འགག་རིགས་པ་ལ་བརྟེན་ནས་དཔྱད་པ་
ལེགས་པར་བྱས་ན། ངར་འཛིན་ལྷན་སྐྱེས་ཀྱི་འཛིན་སྟངས་མེད་པར་ངེས་
པར་མ་ཟད། སྐབས་དོན་ལའང་རྣམ་དཔྱོད་ཀྱི་འཇུག་པ་ཡངས་པར་འགྱུར་
སྙམ་མོ།།
ཞེས་དེ་ལྟའི་དཀའ་གནས་གསལ་བའི་འབྲེལ་ཡོད་རིགས་པ་རྣོན་པོའི་
སྒྲུབ་ཚུལ་འདི་དག་བློ་ངོར་ལེགས་པར་བསྒྲིགས་ན། ཆ་བཅས་ཀྱི་རྟགས་ལས།
བདེན་གྲུབ་ཀྱི་གཅིག་ཏུ་མ་གྲུབ་པ་ཇི་ལྟར་སྒྲུབ་པའི་གནད་ལ་སུ་ཡང་བློ་གྲོས་ཀྱི་
འཇུག་པ་རྒྱས་པར་འགྱུར་བའི་རེ་བ་དང་བཅས་ཕུལ།
ད་
ན་
ང
རྒྱའི་རྩོམ་པ་པོ་མིང་གྲགས་ཅན་ཏོའུ་ཡོན་པིན་ལགས། ཁྱེད་ཀྱིས་ཀླུ་སྒྲུག
དགོངས་རྒྱན་དེ་དགེ་ཆོས་ཀྱི་བརྩམས་ཆོས་དངོས་ཡིན་ནམ་མིན་ཞེས་བཏོན་
པའི་དྲི་བ་ལ་བདག་གིས་ལན་འདི་སྐད་ཞུ། བཤད་ཚུལ་ལ་འདི་དག་ཡོད་དེ།
བཀྲས་མཐོང་ཐུབ་བསྟན་ཆོས་དར་གྱིས་བརྩམས་པའི་དགེ་ཆོས་ལོ་རྒྱུས་ལས།



104
༄༅མུ་འཇོམས་སྒྲོན་མེའི་དཔེ་ཚོགས། ་ བོད་མིའི་ཚེ་སྲོག་གླེང་བའི་ལྷག་བསམ།།
ཀླུ་སྒྲུབ་དགོངས་རྒྱན་ཞེས་པ་དེ་དགེ་ཆོས་རིན་པོ་ཆེ་ནས་བརྩམ་པར་བསྐུལ་བ་
འདྲ་བ་ཞིག་བྲིས་པའི་རྐྱེན་གྱིས་མང་པོ་ཞིག་ནས་བརྟག་དཔྱད་མཐིལ་ཕྱིན་མ་
མཛད་པར་ཐུགས་དོགས་ཆགས་སོགས་བྱུང་ན་ཡང་། དེ་ནི་ཟླ་བ་བཟང་པོས་
མཁས་པ་འདི་ལ་ཁ་གཡར་བ་ལྟ་བུ་ཞིག་མ་གཏོགས། དགེ་ཆོས་རིན་པོ་ཆེ་ནས་
དེ་འདྲའི་རྩོད་རིགས་སོགས་ལ་མི་མཉེས་ཤིང་། ཞེས་པ་ནས་ཀླུ་སྒྲུབ་དགོངས་
རྒྱན་ནི་དགེ་ཆོས་རིན་པོ་ཆེ་འདས་རྗེས་སུ་རྩོམ་སྤེལ་བྱས་པ་ཚང་མས་ཐུགས་ལ་
ངེས་དགོས་པ་ལགས་ཞེས་རྒྱུ་མཚན་དང་བཅས་དགེ་ཆོས་ཀྱི་བརྩམས་ཆོས་མིན་
ཤག་ཤག་ཏུ་བཤད་ཡོད་པ་དང་།
མདོ་སྨད་པ་མཁས་དབང་ཡོན་ཏན་རྒྱ་མཚོའི་གནམ་ལྕགས་ཐོག་མདའ་
ལས་ཀྱང་། ཀླུ་སྒྲུབ་དགོངས་རྒྱན་བྱ་བ་མདོ་སྨད་པ་དགེ་འདུན་ཆོས་འཕེལ་གྱི་
གསུང་བཤད་རྙིང་མ་ཞིག་གིས་ཟིན་བྲིས་སུ་བཏབ་པར་གྲགས་པ་དེ། ད་ལྟ་
འགའ་ཞིག་གིས་དགེ་འདུན་ཆོས་འཕེལ་རྙིང་མ་བ་ཡིན་ཁུལ་གྱིས་གཞན་ལ་ངོམ་
ངོམ་ལྟར་བྱེད་བཞིན་པ་དེ་ལྟར་ལགས་ནའང་། ཁོང་རྙིང་མ་བ་ཡིན་ཀྱང་རུང་།
ཁོང་ཆུང་དུས་ནས་མདོ་སྨད་བླ་བྲང་བཀྲ་ཤིས་འཁྱིལ་དང་རིམ་པར་དཔལ་ལྡན་
འབྲས་སྤུངས་སོགས་སུ་བླ་མ་དགེ་བའི་བཤེས་གཉེན་བསྟེན། གྲོགས་རིགས་པ་
སྨྲ་བ་རྣམས་དང་ལྷན་ཅིག་ཏུ་གཞུང་ཆེན་མོ་ལ་ཡུན་རིང་སྦྱངས་པས་མཁས་
པའི་གྲགས་པ་འབྱུང་བ་ཞིག་ཡིན་པ་ལས། ཐོས་བསམ་ལ་དགྲར་འཛིན་དང་།
རྒྱུ་མེད་རྟོགས་པ་རང་བྱུང་མཁན་དེའི་གྲས་ཞིག་མིན་པར་སེམས།
དེས་ན་ཁོང་གི་ཡོན་ཏན་དང་རིགས་པ་དེ་དག་དགེ་ལྡན་པ་ལས་བྱུང་བ་
མིན་པར་སུ་ཞིག་གིས་བསྙོན་དུ་རུང་། ཁྱད་པར་ཀླུ་སྒྲུབ་དགོངས་རྒྱན་ལས་
བཤད་པའི་རིགས་པ་དེ་ཐམས་ཅད་ཚིག་དོན་ཁ་བསྒྱུར་བ་ཙམ་ལས་གྲྭ་སའི་



དྲིས་ལན་འགའ།།
105
སློབ་གཉེར་བ་ལས་དང་པོ་བསྡུས་གྲྭ་བ་ཚུན་ཆད་ལ་རླུང་ལྟར་གྲགས་པ་ཞིག་
ཡིན་པར་བླུན་པོ་བདག་གིས་མྱོང་བས་གྲུབ། ཅེས་དགེ་ཆོས་ཀྱི་མིན་པའི་
ཕྱོགས་སུ་གསུངས་སོ།།
ཡིན་ནའང་འགའ་ཞིག་གིས། དགེ་ཆོས་ཀྱི་རྩོམ་དུ་བྱས་ནས་དགག་
བཞག་གི་སྤྲོས་པའང་མང་དུ་མཛད་འདུག འོན་ཀྱང་བདག་གིས་འདི་ལྟར་
འདོད་དེ། བརྩམས་ཆོས་དེ་རིལ་བོ་མཐའ་གཅིག་ཏུ་དགེ་ཆོས་ཀྱིས་བྱས་པ་
མིན་ལ་ཟླ་བ་བཟང་བོས་ཀྱང་མིན། བོད་སྔ་རབས་པ་རྣམས་ཀྱིས་དོགས་པ་
སློང་ལུགས་ལྟར་དགེ་ཆོས་ཀྱི་དཔྱད་གྲྭའི་རིགས་པ་འཕེལ་བའི་དོགས་སློང་སློབ་
མ་ཟླ་བ་བཟང་པོས་ཟིན་བྲིས་སུ་བཏབ་པའི་ཁར་ཟླ་བཟང་རང་གི་ལྟ་ཚུལ་
བསྲེས་སྣོན་མང་དུ་བྱས་པའི་བདག་ཉིད་ཅན་དུ་སེམས། འོན་ཀྱང་། ཀླད་ཀྱི་
མཆོད་བརྗོད་ཚེག་དབར་བཅོ་ལྔ་ཅན་དང་། བར་སྐབས་ཀྱི་ཚིགས་བཅད།
ཐ་སྙད་ཚད་གྲུབ་འཇོག་ལ་བློ་མ་བདེ། ཞེས་སོགས་ནི་རྩོམ་རྩལ་དང་རྩོམ་
སྟངས་གང་ལ་ལྟོས་ཀྱང་དགེ་ཆོས་ཀྱི་གསུང་ལས་འདར་ཐབས་མེད་དོ།།
མཆོད་བརྗོད་དེ་ཡང་ཀླུ་སྒྲུབ་དགོངས་རྒྱན་རྩོམ་ཆེད་དུ་བྲིས་པ་མ་ཡིན་
པར་མི་འགས་རྩོམ་ཞིག་ཕྲིས་ཞེས་བསྐུལ་ངོར་བྲིས་པར་ཐུབ་བསྟན་ཆོས་དར་
གྱིས་བརྩམས་པའི་ལོ་རྒྱུས་སུ་གསལ་ལོ།།
དེས་ན་ཀླུ་སྒྲུབ་དགོངས་རྒྱན་ནི་དགེ་ཆོས་ཀྱིས་དཔྱད་སྒོ་འཕེལ་བའི་
དོགས་སློང་བྱས་པ་འགའ་ཟིན་བྲིས་སུ་བཏབ། དེའི་སྟེང་ཟླ་བཟང་གིས་སྣོན་
འཕྲི་མང་དུ་བགྱིས་པའི་བདག་ཉིད་ལས་མ་འདས་པར་སེམས་སོ།།
3
དགེ་ཆོས་ལགས་ཀྱིས་སྟོན་པའི་སྐུ་ལ་ཐ་མག་བཏང་བའི་ལོ་རྒྱུས་ཤིག་གླེང་རྒྱུ་



106
མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
༌པོ་
8
ཡོད་པ་དེ་ནི། དགེ་ཆོས་ལས་དངོས་སུ་བྱུང་བའི་གནས་ཚུལ་ཞིག་ཡིན་པར་
སེམས། རྒྱུ་མཚན་ནི། དགེ་ཆོས་ཁོང་ལ་ཆེས་འབྲེལ་འདྲིས་ཆེ་བའི་རྒན་
ཤེས་རབ་རྒྱ་མཚོས་བྲིས་པའི་མཁས་དབང་དགེ་འདུན་ཆོས་འཕེལ་གྱི་རྣམ་ཐར་
མདོར་བསྡུས་ཞེས་པ་སོགས་ན། མི་ཉག་སྐྱོར་དཔོན་སོགས་དགེ་ཆོས་ལ་རྩོད་
པ་བྱེད་དུ་ཕེབས་པར་དགེ་ཆོས་ཀྱིས་དེ་ལྟར་བྱས་ཚུལ་འཁོད་འདུག དེ་ཉིད་
ལས། ཉིན་གཅིག་མི་ཉག་སྐྱོར་དཔོན་ཕེབས། འབྲས་སྤུངས་པའི་དཔེ་ཆ་ག
བཞི་འཁྲིད་འདུག ཡར་ཕེབས་པ་དང་སྐད་ཆ་ཅི་ཡང་མ་བཤད་པར་ནམ་
རྒྱུན་ཤིན་ཏུ་རྩ་ཆེན་བྱེད་པའི་སྟོན་པའི་སྐུ་ལི་མ་ཞིག་ཡོད་པས། དེའི་ཞལ་རས་
ལ་ཤིག་རས་འཐེན་འཕྲོའི་ཐལ་བ་དེ་ཕར་ཕྱི་ཚུར་ཕྱི་གཉིས་བྱས་ནས། ཕྱག་
གཡོན་པས་སེ་གོལ་གཏག་སོང་བས། ཁོང་རྣམ་པ་བཞི་ཧ་ལས་ནས་དེ་འདྲ་མ་
བྱེད་ཟེར་དེའི་ཐོག་ནས་སངས་རྒྱས་ལ་ཚོར་བ་བདེ་སྡུག་ཡོད་མེད་རྩེད་ཅེས་
འབྱུང་བར་མ་ཟད། དགེ་ཆོས་ལ་དེ་ལྟ་བུའི་ཕྱི་ནང་གི་སྤྱོད་ཚུལ་ལག་ལེན་
གཞན་དང་མི་མཚུངས་པ་མང་དུ་སྣང་བས་ཀྱང་དངོས་བྱུང་གི་གནས་ཚུལ་ཞིག་
ཏུ་འགྲུབ་པར་སེམས་སོ།།
དགེ་ཆོས་ཀྱིས་གནང་ཚུལ་དེར་གོ་བ་ཇི་ལྟར་ལེན་ནམ་ཞེ་ན། ཁོང་ལ་
རྒོལ་བ་བྱེད་མཁན་མི་ཉག་སྐྱོར་དཔོན་སོགས་ལན་གྱིས་བཟློག་ཆེད་དུ་གཟས་པ་
སྟེ་སངས་རྒྱས་དང་སངས་རྒྱས་ཀྱི་སྐུ་གཟུགས་ལ་ཚོར་བ་བདེ་སྡུག་ཡོད་མེད་
སོགས་བརྩད་ན་རིགས་པའི་འཕྲུལ་མང་དུ་སྣང་བའི་ཕྱིར་རོ།།
ཡང་ན་རང་རང་གི་དགའ་སའི་མཆོག་དང་གྱ་ནོམ་པ་དེ་དག་ཡར་
དཀོན་མཆོག་ལ་མཆོད་ཅིང་མར་སྤྲང་བོར་སྦྱིན་པ་བཏང་བའི་འབྲས་བུར་
བསོད་ནམས་དང་ལོངས་སྤྱོད་ཕུན་སུམ་ཚོགས་པ་འབྱུང་བར་མདོ་རྒྱུད་བསྟན་



དྲིས་ལན་འགའ།
To
བཅོས་རྣམས་སུ་གསལ་བས། སྐབས་དེར་དགེ་ཆོས་ལ་མཚོན་ན་ཁོང་རང་
དགའ་སའི་གནས་དང་གྱ་ནོམ་པ་ནི་ཆང་དང་ཐ་མག་སོགས་ཡིན་ཕྱིར། ང་
རང་གང་ལ་དགའ་བའི་མཆོག་མཆོད་པའི་རྫས་སུ་བསམས་ནས་ཕུལ་བ་ཡིན་
ཞེས་ཕྱོགས་སྔའི་རྒོལ་བར་རྩོད་པའི་གཞི་བརྩམས་ཞེས་བཤད་ཚུལ་ཞིག་ཀྱང་
སྣང་ངོ་།།
སྤྱིར་དམིགས་པ་དང་དགོས་ཕན་སོགས་ཅི་ཡང་མེད་པར་མཆོག་ཞིང་
ལ་ཐལ་ལུད་གཏོང་བ་སོགས་ནི་འོས་མེད་ཅིང་མི་རིགས་ལ། དམིགས་བསལ་
དགོས་དབང་དང་ཀུན་སློང་རྣམ་དག་གི་སྒོ་ནས་དེ་ལྟར་བྱེད་པ་ལ་འགལ་ག
མེད་པར་མ་ཟད། བསོད་ནམས་བསགས་པའི་མཐུན་རྐྱེན་བླ་མེད་དུ་འགྱུར་
བའང་ཆེས་མང་དུ་འདུག དཔེར་ན། བཀའ་གདམས་གོང་མའི་གསུང་རྒྱུན་
ལ། ལམ་འགྲོ་བ་ཞིག་གི་སངས་རྒྱས་ཀྱི་ལྡེར་སྐུ་ཆར་ནང་དུ་ཡོད་པར་མཐོང་ཚེ་
ཆར་གྱིས་གཞིག་པར་དོགས་ནས་སྟེང་དུ་ལྷམ་ཧྲུལ་ཞིག་བཀབ། གཞན་ཞིག་
གིས་སྟོན་སྐུར་ལྷམ་བཀབ་པ་མི་རུང་བར་བྱས་ཏེ་བསལ། འོན་ཀྱང་གཉིས་
ཀའི་ཀུན་སློང་རྣམ་པར་དག་པས་གཉིས་ཀར་ཕན་ཡོན་དང་དགེ་བ་མཉམ་
མཉམ་དུ་གསུངས་པ་ལྟར་དང་།
འབན་གུང་ རྒྱལ་ གྱི་ ཐལ་ བའི་ མཆོད་ པས་ གཞན་དག་གི་ མཆོད་
ཐམས་ཅད་ཟིལ་གྱིས་མནན་པ་སོགས་གསུང་རྒྱུན་འཁྲུལ་མེད་ཧ་ཅང་མང་
འདུག དེ་ལྟའི་དམིགས་ཡུལ་དང་ཀུན་སློང་རྣམ་དག་གི་འགྲེལ་ཚུལ་སྤྱད་ཀྱང་
འགལ་བ་མེད་པར་སྙམ་མོ།།



108
ཚད་མ་རྣམ་འགྲེལ་གྱི་ཕྱོགས་ཆོས་ཞེས་པའི་
ཚིག་སྡུད་དྲིས་ལན།
དེ་ཡང་། ཀུན་མཁྱེན་འཇམ་དབྱངས་བཞད་པའི་རྣམ་འགྲེལ་མཐའ་
དཔྱོད་ལས། ཕྱོགས་ཆོས་ཞེས་པའི་ཚིག་སྡུད་དང་རྣམ་བཅད་ལ་གོ་བ་མ་
ཆགས་ན་གཞུང་འདིའི་དོན་ཕལ་ཆེ་བ་མི་གོ་ལ། ཁྱད་པར་ཚུལ་གསུམ་གྱི་ཚིག་
ཕྲད་སྦྱོར་ས་མི་ཤེས་པར་གདུགས་དཀར་གྱི་སྔགས་འདོན་པ་ལྟར་འགྱུར་ལ།
དེ་གོ་ནའང་གཞུང་དུ་མའི་ཚིག་སྦྱོར་ལ་ནུས་པ་ཁྱད་པར་ཅན་གོ་བར་སྣང་བས་
ན། ཞེས་ཚད་མ་རྣམ་འགྲེལ་གྱི་དབུར། ཕྱོགས་ཆོས་དེ་ཆས་ཁྱབ་པ་ཡི།
ཞེས་པའི་སྐབས་སུ་ཕྱོགས་ཆོས་ཞེས་པའི་ཚིག་སྡུད་སོགས་གོ་དགོས་པ་ཧ་ཅང་
གལ་ཆེ་ཚུལ་གསུངས་འདུག ཡིན་ནའང་སློབ་བུ་ཕྲན་གྱིས་ཕྱོགས་ཆོས་ཞེས་
པའི་ཚིག་སྡུད་དེ་འབྲུ་མང་པོ་དང་ལས་འཛིན་དང་ཟླས་དབྱེའི་ཚིག་སྡུད་སོགས་
མིན་ཚུལ་དང་ཚིག་སྡུད་དེ་དག་གི་གོ་དོན་ཇི་ལྟར་ཡིན་ཚུལ་མི་ཤེས་པས་ལན་
གསལ་བོ་ཞིག་འདེབས་དགོས་ཞེས་དྲི་བ་ཐོན་པ་ལ།
གྲྭ་ས་གསུམ་གྱི་ཡ་གྱལ་འབྲས་སྤུངས་ན་སློབ་གཉེར་བྱེད་བཞིན་ཡོད་
པའི་རིགས་པ་སྨྲ་བ་ཡུལ་ཤུལ་བློ་བཟང་རྒྱལ་མཚན་ལགས། ཁྱེད་ཀྱིས་དྲི་བ་
བཏོན་པ་ལ་ལན་འདི་ཙམ་ཞིག་བདག་གིས་དབུལ་བར་བགྱི་སྟེ། སྤྱིར་ཚིག་ནི།
ཁྱད་གཞི་དང་ཁྱད་ཆོས་སྦྱར་བའམ་རྣམ་དབྱེ་དང་ཚིག་ཕྲད་སོགས་ཀྱི་རྐྱེན་སྦྱར་



༄༅།།ཕྱོགས་ཆོས་ཞེས་པའི་ཚིག་སྡུད་དྲིས་ལན།
109
ཏེ་དོན་གྱི་ངོ་བོ་དང་ཁྱད་པར་སྦྱར་ནས་སྟོན་པ་ལྟ་བུ་ལ་ཟེར། དཔེར་ན།
སྒྲོན་མེའི་འོད། རལ་གྲིའི་སོ། སྡོང་བོའི་ཡལ་ག་ཞེས་པ་ལྟ་བུའོ།
ཚིག་སྡུད་ནི། སྒྲ་དབྱངས་ཅན་མ་ལས། མིང་རྣམས་ཀྱི་ཕན་ཚུན་བསྡུ་
བ་ཡང་ངོ་། ཞེས་པ་ལྟར། མིང་རྣམས་ཀྱི་ཕྲད་དང་རྣམ་དབྱེ་སོགས་བརྗོད་
བྱ་རྗོད་བྱེད་དང་མི་འགལ་བར་ལེགས་པར་བསྡུས་ནས་མིང་སྔ་ཕྱི་ལྷན་ཅིག་ཏུ་
སྦྱར་ཞིང་། ཚིག་ཉུང་ངུས་སྐབས་དོན་མ་ནོར་བ་སྟོན་པར་བྱེད་པའི་སྒྲ་ཞིག་གོ།
ཚིག་སྡུད་དེ་ཡང་སྦྱོར་སའི་གཞི་ངེས་པར་ཤེས་དགོས། དོན་འགལ་བ་
བསྡུ་མི་རུང་སྟེ། དཔེར་ན་ཆུ་ལས་བླངས་པའི་ཤིང་གི་མེ། ཞེས་པའི་ཚིག་
བསྡུས་ནས་ཆུའི་མེ་ཞེས་བཤད་ན། བརྗོད་བྱ་མེད་པར་འགྱུར་བ་ དང་
།
གཞན་ཡང་ཚིག་སྡུད་བྱེད་ཚེ། མིང་གི་ཆ་ཤས་ཀྱི་གཙོ་བོ་གང་ཡིན་ཤེས་དགོས།
དེ་མ་ཤེས་ན་ཚིག་སྡུད་ལ་སྐྱོན་འབྱུང་སྟེ། ཉི་མ་ནམ་མཁའ་ལ་རྒྱུ་བ་བཞིན་
ཞེས་པར་མཚོན་ན་ནམ་མཁའ་ལ་ཚིག་སྡུད་བྱེད་ཚེ་ནམ་གཙོ་བོ་བྱས་ནས་ཉི་མ་
ནམ་ལ་རྒྱུ་བ་བཞིན་ཞེས་བརྗོད་ན་སྐྱོན་དུ་འགྱུར་བ་ལྟ་བུ་རེད། དེ་ལྟར་བརྗོད་
བྱས་སྟོང་བར་འགྲོ་བ་དང་ནོར་སོ་ཡོད་པའམ་བརྗོད་དོན་གསལ་བོར་ཡོང་ཕྱིར་
སོགས་མི་འཇོག་ཐབས་མེད་ཡིན་ན་མ་གཏོགས། རྣམ་དབྱེ་དང་ཚིག་ཕྲད་
སོགས་སུམ་རྟགས་དག་གསུམ་གྱི་དགོངས་པ་མ་ནོར་བའི་སྟེང་དུ་དགོས་མེད་ཀྱི་
ཚིག་ལྷག་རྣམས་འདོར་བ་དང་བསྡུ་ཅི་ཐུབ་བྱེད་པ་ནི་ཚིགས་བཅད་ལྷུག་གང་
ལ་མཚོན་ནའང་མཛེས་པ་སྟེར་བའི་གསོས་སུ་འགྲོའོ།།
ཚིག་སྡུད་ལ་དབྱེ་ན། སྒྲ་དབྱངས་ཅན་མ་ལས། དེ་ཡང་དྲུག་ཏུ་
དབྱེའོ། ཞེས་པ་ལྟར་ལེགས་སྦྱར་ཚིག་སྡུད་དྲུག་ཡོད་པའི་ནང་ནས་མི་ཟད་
པའི་བསྡུ་བ་མ་གཏོགས་གཞན་རྣམས་ཇི་བཞིན་བོད་སྐད་ལ་ཡོད་པར་གསུངས་



110
ཐམུ་འཇོམས་སྒྲོན་མོའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
སོ།། ཕྱོགས་ཆོས་ཞེས་པའི་ཚིག་སྡུད་ནི། འབྲུ་མང་པོའི་ཚིག་སྡུད་མིན་ལ།
ཟླས་དབྱེ་ཚིག་སྡུད་དང་ལས་འཛིན་གྱི་ཚིག་སྡུད་ཀྱང་མ་ཡིན་ནོ།
འབྲུ་མང་པོའི་ཚིག་སྡུད་ཇི་ལྟ་བུ་ཡིན་ཞེ་ན། སྒྲ་ཀ་ལ་བར། གལ་ཏེ་
ཚིག་གཉིས་དག་གྱུར་ཏམ། གལ་ཏེ་མང་པོར་གྱུར་པའང་རུང་། དེ་རྣམས་
ཚིག་དོན་གཞན་ལ་ནི།། འབྲུ་མང་། ཞེས་གསུངས་པ་ལྟར། ཚིག་འབྲུ་
གཉིས་ཡན་ཆད་དགོས་ཤིང་། ཚིག་གིས་དངོས་སུ་ཟིན་པའི་དོན་དེ་ལས་དོན་
གཞན་ཞིག་གཙོ་བོར་སྟོན་པར་བྱེད་པ་སྟེ་དཔེར་ན། ཤར་ལྷོ་ཞེས་པས་ཤར་
དང་ལྷོ་ལས་དོན་གཞན་ཤར་ལྷོ་གཉིས་ཀྱི་མཚམས་སྟོན་པ་ལྟ་བུ། མ་བསྡུས་
པའི་སྐབས་སུ་ཤར་དང་ལྷོ་སྟོན་ཅིང་། བསྡུས་ན་མེ་མཚམས་སྟོན་པ་ལྟ་བུའོ།།
དེ་ལ་ཡང་། ཚིག་གཉིས་པའི་འབྲུ་མང་ཅན་དང་ཚིག་མང་པོའི་འབྲུ་མང་ཅན་
གཉིས་སུ་བཤད་ཆོག
དང་པོ་ནི། ཤར་ལྷོ། ཞེས་པ་དང་། ལྷོ་ནུབ་ཅེས་པ་དང་། བསྟན་
པ་དང་བཅོས་པ་བསྡུས་ནས་བསྟན་བཅོས་ཞེས་པ་དང་། དམར་པོ་དང་སེར་
པོ་བསྡུས་ནས་དམར་སེར་ཞེས་པ་ལྟ་བུ་
གཉིས་པ་ནི། རྟོག་པའི་དྲ་བ་རྣམ་བསལ་ཅིང་། ཟབ་ཅིང་རྒྱ་ཆེ་སྐུ་
མངའ་བ། ཞེས་པ་ལྟ་བུ་སྟེ། འདིས་དངོས་ཟིན་གྱི་སྐུ་གསུམལས་དོན་
གཞན་སྐུ་གསུམ་དེ་ལྡན་གྱི་སངས་རྒྱས་སྟོན་པ་ལྟ་བུའོ།།
ངག་གཉིས་པའི་བསྡུ་བ་ཇི་ལྟ་བུ་ཞེ་ན། ཁྱད་གཞི་དང་ཁྱད་ཆོས་བགྲང་
བྱ་དང་གྲངས་གཞི་མཐུན་པར་བསྡུ་བ་སྟེ། གྲངས་ཀྱི་མིང་ལྡན་པ་ལྟ་བུའོ།།
དཔེར་ན། འབྱུང་བ་ཡང་ཡིན་ལ་བཞི་ཡང་ཡིན་ཞེས་པ་བསྡུས་ནས་འབྱུང་
བཞི་ཞེས་པ་ལྟ་བུ་དང་། ཕུང་བོ་ཡང་ཡིན་ལ་ལྔཡང་ཡིན་ཞེས་པ་བསྡུས་ནས་



༄༅།ཕྱོགས་ཆོས་ཞེས་པའི་ཚིག་སྡུད་དྲིས་ལན།
111
ཕུང་བོ་ལྔ་ཞེས་པ་ལྟ་བུའོ།།
སྐྱེས་བུའི་བསྡུ་བ་ཇི་ལྟ་བུ་ཞེ་ན། མིང་དང་ཚིག་གི་བར་གྱི་རྣམ་དབྱེ་
གཉིས་པའི་ཕྲད་སོགས་བསྡུ་བ་སྟེ། དཔེར་ན། ལམ་དུ་འགྲོ་ཞེས་པའི་ཕྲད་
བསྡུས་ནས་ལམ་འགྲོ་ཞེས་པ་ལྟ་བུ་རྣམ་དབྱེ་གཉིས་པ་བསྡུས། རྐང་བས་
འཐུང་བ་ལ་རྐང་འཐུང་ཞེས་པ་དང་། ཁ་སྣ་གཉིས་ཀྱིས་འཐུང་བ་ལ་གཉིས་
འཐུང་ཞེས་རྣམ་དབྱེ་གསུམ་པ་བསྡུས། ཞིང་གི་ཆེད་དུ་དྲངས་པའི་ཆུ་ལ་ཞིང་
ཆུ་ཞེས་པ་དང་། མགྲོན་པོའི་ཆེད་དུ་བསྒྲིགས་པའི་ཁང་བ་ལ་མགྲོན་ཁང་ཞེས་
པ་དང་། ཕག་པའི་ཆེད་དུ་བཟོས་པའི་ལྟོ་ལ་ཕག་ལྟོ་ཞེས་པ་ལྟ་བུ་བཞི་ག
བསྡུས། མངལ་ལས་སྐྱེས་པ་ལ་མངལ་སྐྱེས་ཞེས་པ་ལྟ་བུ་ལྔབ་བསྡུས། ཉི་
མའི་འོད་ལ་ཉི་འོད་ཅེས་པ་ལྟ་བུ་དྲུག་པ་བསྡུས། ཆུ་ལ་གནས་པའི་སྲོག་ཆགས་
ལ་ཆུ་གནས་ཞེས་པ་ལྟ་བུ་བདུན་པ་བསྡུས། ཕུལ་དུ་བྱུང་བ་ལ་ཕུལ་བྱུང་དང་
མཆོག་ཏུ་གྱུར་ལ་མཆོག་གྱུར་ཞེས་པ་ལྟ་བུ་དེ་ཉིད་བསྡུས། ཉིན་གུང་དུ་འགྲོ་
ཞེས་པ་ལ་ཉིན་གུང་འགྲོ་ཞེས་པ་ལྟ་བུ་ཚེ་སྐབས་བསྡུས་པ་ཡིན་ནོ།།
ལས་འཛིན་གྱི་ཚིག་སྡུད་ནི། ཇི་ལྟར་ཡིན་ཞེ་ན། ཀ་ལ་བར། གཞི་
མཐུན་པ་ ཡི་ ཚིག་ དག་ ནི།། ལས་འཛིན་བྱེད་པར་རྣམ་ ཤེས་བྱ། ཞེས་
གསུངས་པ་ལྟར། ཁྱད་གཞི་དང་ཁྱད་ཆོས་སོ་སོ་བ་གཞི་མཐུན་པར་བསྡུ་ཞིང་
ཚིག་སྔ་ཕྱི་དོན་གཙོ་ཕལ་མེད་པར་དངོས་པོ་གཅིག་ལ་མཉམ་པར་འཇུག་པའི་
ཚིག་སྡུད་དེ། དཔེར་ན། ཙན་དན་ཡང་ཡིན་དཀར་པོ་ཡང་ཡིན་ཞེས་པ་ལྟ་
བུའི་ལས་གཞི་དང་ལས་ཀྱི་ཁྱད་ཆོས་གཉིས་ཕྱོགས་གཅིག་ཏུའཛིན་པས་མཐུན་
པར་བསྡུས་ནས། ཙན་དན་དཀར་པོ་ཞེས་པ་ལྟ་བུ་དང་། གཞན་ཡང་། མི་
ཡང་ཡིན་ཡ་རབས་ཀྱང་ཡིན་ཞེས་པའི་དོན་བསྡུས་ནས་མི་ཡ་རབས་ཞེས་པ་



112
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
དང་། ཨུཏྤལ་ཡང་ཡིན། སྔོན་པོ་ཡང་ཡིན་ཞེས་པ་བསྡུས་ནས་ཨུཏྤལ་སྔོན་པོ་
ཞེས་པ་དང་། ཤིང་ཡང་ཡིན་དམར་པོ་ཡང་ཡིན་པའི་གཞི་མཐུན་གྱི་ཤིང་ལ་
ཤིང་དམར་པོ་ཞེས་པ་ལྟ་བུའོ།།
ཟླས་དབྱེའི་ཚིག་སྡུད་ནི། ཇི་ལྟར་ཡིན་ཞེ་ན། མིང་གཉིས་སམ་མང་
པོའི་བར་གྱི་ཚིག་ཕྲད་དང་རྣམ་དབྱེ་བསྡུས་ནས་མཐར་ཉིས་ཚིག་དག་དང་མང་
ཚིག་རྣམས་སོགས་སྦྱར་བའི་མཐའ་ཅན་ལྟ་བུ་སྟེ། སྒྲ་རིག་ལས། དང་གི་དོན་
ལ་ཟླས་དབྱེའོ།། ཞེས་པ་ལྟར། གཟུགས་དང་སྒྲ་དང་དྲི་རྣམས་ཞེས་པ་ལྟ་
བུའི་དང་སྒྲ་བསྡུས་ནས། གཟུགས་སྒྲ་དྲི་རྣམས་ཞེས་པ་ལྟ་བུ་མིང་དུ་མ་སྦྱར་
བའི་ཕན་ཆད་ཀྱི་མཐར་མང་ཚིག་སྦྱར་བ་དང་། ལྷདང་མི་ཞེས་པའི་དང་སྒྲ་
བསྡུས་ནས་ལྷ་མི་དག་ཅེས་ཉིས་ཚིག་མཐའ་ཅན་ལྟ་བུ་ཡིན།
མིང་གཉིས་པའི་ཟླས་དབྱེ་དེ་ལ་ཡང་། ཕན་ཚུན་སྦྱོར་བའི་ཟླས་དབྱེ་
དང་། ཀུན་སྡུད་ཀྱི་ཟླས་དབྱེ་གཉིས་སུ་གསུངས་ཤིང་། ཕན་ཚུན་སྦྱོར་བའི་
ཟླས་དབྱེ་ནི། གོང་ལྟར་ལྷ་དང་མི་ཞེས་པ་ལ་ལྷ་མི་དག་ཅེས་པ་ལྟ་བུ་ཕན་ཚུན་
སྦྱར་བ་ཉིས་ཚིག་གི་མཐའ་ཅན་ལྟ་བུ་ཡིན་ལ། ཀུན་སྡུད་ཀྱི་ཚིག་སྡུད་ནི།
མིང་གི་མཐར་ཉིད་དང་གཅིག་ཉིད་དོ་ཞེས་པ་ལྟ་བུ་གཅིག་ཚིག་གི་མཐའ་ཅན་
ནམ་མ་ནིང་མཐའ་ཅན་རྣམས་དང༌། ཉི་མའི་འོད། ཟླ་བའི་འོད། སྐར་
མའི་འོད་ཅེས་པ་ལྟ་བུའི་དྲུག་སྒྲ་བསྡུས་ནས་ཉི་ཟླ་སྐར་མའི་འོད་ཅེས་པ་ལྟ་བུ་
དང་།
གཞན་ཡང་། ཨ་ག་རུ་ཞེས་པ་བསྡུས་ནས་ཨ་གར་ཞེས་པ་དང་། ཨ་ག་
རུ་ནག་པོ་ཞེས་པ་བསྡུས་ནས་ཨར་ནག་ཅེས་པ་དང་། ལྕགས་ཀྱི་སྨྱུ་གུ་ཞེས་པ་
བསྡུས་ནས་ལྕགས་སྨྱུག་ཅེས་པ་དང་། ཚུ་རོལ་ཏུ་ཤོག་ཅེས་པ་བསྡུས་ནས།



༄༅།།ཕྱོགས་ཆོས་ཞེས་པའི་ཚིག་སྡུད་དྲིས་ལན།།
113
ཚུར་ཤོག་ཅེས་པ་དང་། ཤེས་རབ་ཀྱི་ཕ་རོལ་ཏུ་ཕྱིན་ཞེས་པ་བསྡུས་ནས་ཤེར་
ཕྱིན་ཞེས་པ་ལྟ་བུའི་དཔེར་བརྗོད་དེ་དག་གིས་རྒྱ་ཆེན་མཚོན་པར་བྱའོ།
གསེར་ཏོག་སུམ་རྟགས་འཕྲུལ་གྱི་ལྡེ་མིག་ཏུ། མཁས་པའི་པཎྜི་ཏ་དང་
གྲུབ་པ་བརྙེས་པའི་བླ་མའི་ཞལ་ནས། ཞེས་པའི་ཚེག་དབར་གྱི་རྣམ་དབྱེ་དྲུག་
པའི་ཕྲད་ཚིག་གི་ཟླས་བསྡུས་ཏེ། མཁས་པ་པཎྜི་ཏ་དང་གྲུབ་པ་བརྙེས་པ་བླ་
མའི་ཞལ་ནས་ཞེས་པ་ལྟ་བུ་སོགས་བརྡ་སྤྲོད་ཀྱི་གཞུང་རྣམས་སུ་གསལ་བས་དེ་
དག་ལ་བལྟའོ།།
དེས་ན། ཕྱོགས་ཆོས་ཞེས་པའི་ཚིག་སྡུད་འདི་ཚིག་གིས་དངོས་སུ་ཟིན་
པའི་དོན་དེ་ལས་དོན་གཞན་ཞིག་གཙོ་བོར་སྟོན་པར་བྱེད་པ་མ་ཡིན་པས་འབྲུ་
མང་པོའི་ཚིག་སྡུད་མིན་ཏེ། འབྲུ་མང་པོའི་ཚིག་སྡུད་ཡིན་ན་ཕྱོགས་དང་ཆོས་
ཞེས་པའི་མིང་གི་དངོས་ཟིན་ལས་དོན་གཞན་ཞིག་གཙོ་བོར་གོ་དགོས་པའི་ཕྱིར་
རོ།
ཚིག་སྡུད་འདི་ཁྱད་གཞི་ཁྱད་ཆོས་སོ་སོ་བ་གཞི་མཐུན་པར་བསྡུ་བ་ལྟ་བུ་
མ་ཡིན་པས་ལས་འཛིན་གྱི་དེ་ཡང་མིན་ཏེ། ལས་འཛིན་ཡིན་ན་ཕྱོགས་སམ་
རྩོད་གཞི་ཡང་ཡིན་ཆོས་སམ་རྟགས་ཀྱང་ཡིན་ཞེས་པའི་དོན་བསྡུས་ནས་ཕྱོགས་
ཆོས་ཞེས་པ་ལྟ་བུ་ཡིན་དགོས་པའི་ཕྱིར་རོ།
ཚིག་སྡུད་འདི་མིང་གཉིས་སམ་མང་པོའི་བར་གྱི་ཚིག་ཕྲད་རྣམ་དབྱེ་
བསྡུས་ནས་མཐར་མང་ཚིག་དང་ཉིས་ཚིག་སོགས་སྦྱར་བ་མ་ཡིན་པས་ཟླས་
དབྱེའང་མིན་ཏེ། ཟླས་དབྱེ་ཡིན་ན་ཕྱོགས་ཆོས་དག་ཅེས་པ་ལྟ་བུ་སོགས་ཡིན་
དགོས་པའི་ཕྱིར་རོ།
ཕྱོགས་ཆོས་ཞེས་པར་གྲངས་ཀྱི་ཚིག་མེད་པས་ངག་གཉིས་པའི་བསྡུ་བ་



114
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
མིན་ལ། དེ་བཞིན་དུ་ཀུན་མཁྱེན་རྣམ་འགྲེལ་མཐའ་དཔྱོད་སོགས་སུ་ཕྱོགས་
ཆོས་ཞེས་པར་མི་ཟད་པའི་ཉེར་སྒྱུར་སོགས་སྔོན་དུ་མ་བཀོད་པས་མི་ཟད་པའི་
བསྡུ་བ་ཡང་མིན་པར་གསུངས་སོ།།
དེས་ན་ཕྱོགས་ཆོས་ཞེས་པའི་ཚིག་སྡུད་འདི་གང་ཡིན་ཞེ་ན། སུམ་ཅུ་བ་
ལས། ཚིགས་སུ་བཅད་པའི་མཚམས་སྦྱོར་རྣམས། ཅུང་ཟད་བསྡུས་པ་ཡོད་
ན་ཡང་དེ་ནི་དེ་བཞིན་སྦྱར་བར་བྱ། ཞེས་པ་ལྟར། ཕྱོགས་ཆོས་ཞེས་པ་
ནི་མི་ལྡན་རྣམ་གཅོད་ཀྱི་ཆེད་དུ་ཚིག་སྡུད་གསུམ་པ་སྐྱེས་བུའི་བསྡུ་བའི་ནང་
ཚན་དྲུག་པའི་བསྡུ་བ་ཡིན།
ཕྱོགས་ཀྱི་ཆོས་ཞེས་པའི་དྲུག་སྒྲ་བསྡུས་ནས་ཕྱོགས་ཆོས་ཞེས་བཤད་པ་
ལགས་ཏེ། དཔེར་ན། སྒྲ་ཆོས་ཅན། མི་རྟག་སྟེ། བྱས་པའི་ཕྱིར། ཞེས་
པར་མཚོན་ན། བྱས་པ། དེ་སྒྲུབ་ཀྱི་ཕྱོགས་ཏེ་རྩོད་གཞིའི་ཆོས་སམ་ཕྱོགས་ཀྱི་
ཆོས་ཞེས་པའི་དྲུག་སྒྲ་བསྡུས་ནས་ཕྱོགས་ཆོས་ཞེས་པ་ནི། རྩོད་གཞི་ལ་རྟགས་
སུ་འགོད་རྒྱུ་དེ་མི་ལྡན་པ་གཅོད་ཀྱི་གཞན་ལ་ལྡན་པ་མི་གཅོད་པའི་ཚུལ་ལ་གོ་ག
ལེན་དགོས་ཏེ་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱོགས་ཆོས་ཞེས་པས་
རྩོད་གཞི་སྒྲ་ལྟ་བུའི་ལྡན་ཆོས་བྱས་པ་རྟགས་སུ་བསྟན་པ་ཡིན་པའི་ཕྱིར་རོ།།
ཞེས་ཇི་སྐད་བཤད་པའི་ཚིག་སྡུད་དག་གི་གོ་དོན་དང་ཕྱོགས་ཆོས་
ཞེས་པའི་ཚིག་སྡུད། གོང་གསལ་དེ་དག་མིན་ཚུལ་ཅུང་ཟད་གོ་སླར་བརྗོད་པ་
འདིས་མིག་བྱས་ནས་ཀུན་མཁྱེན་ཆེན་པོའི་རྣམ་འགྲེལ་མཐའ་དཔྱོད་ཀྱི་ཕྱོགས་
སྒྲའི་སྐབས་ལ་ནན་ཏན་གྱིས་གཟིགས་རྟོག་མཛོད་དང་། དེ་ཡིས་ཁྱེད་ཀྱིས་དྲི་
གཞི་རྣམས་ལ་གོ་བ་དཔྱིས་ཕྱིན་ པ་ སྟེར་ཞིང་བློ་གྲོས་ཀྱི་འཇུག་ པ་ རྒྱས་ པར་
འགྱུར་རོ།།
ཞེས་སྤྱི་ལོ ༢༠༠༣ཟླ༡༡ཚེས༡ ༡ལ་དྷཱི ཚ་བཀྲ་ ཤིས་ཆོས་སྡིངས་ནས་
༢
ཕུ
ལ།



15
ཤ་དང་རུས་པའི་ཁོང་གི་སྤྲིངས་ཡིག་
དེ་རིང་ངས་ཤ་དང་རུས་པའི་ཁོང་གསེང་ལས་ཐོན་པའི་ལྷད་མེད་ཀྱི་
སྤྲིངས་ཡིག་ཅིག་ཆེད་དུ་བརྗོད་འདོད་པ་ནི། འདི་སྐད། མཁས་པ་མང་དུ་
འདུས་པ་ན། བློ་གྲོས་བསྡུར་བས་ལེགས་ལ་སྦྱོར། ཞེས་གསུངས་པ་ལྟ་བུའི་
བརྗོད་དོན་ཞིག་སྟེ། བོད་མི་རིགས་ཀྱི་མདུན་བསྐྱོད་སྟངས་སྟབས་ལ་སྣོན་
ཤུགས་སྦྱིན་པའི་དགེ་བཤེས་ལྡོང་ཡོན་ཏན་རྒྱ་མཚོ་ཚང་དང་། སྐུ་ཞབས་ཨར་
མའི་དགའ་བ་རྒྱ་མཚོ་སོགས་ཀྱིས་གཙོ་སྐྱོང་བྱེད་བཞིན་ཡོད་པའི་གུར་ཀུམ་ཆུན་
པོ་ཞེས་པའི་ལོ་དེབ་འདི་ནི། རྣམ་པ་དག་གི་ཡིད་གཞུངས་པའི་གཤིས་ཀ་དང་
གཞན་གཅེས་ཀྱི་ལྷག་བསམ། མཁས་མཛངས་བློ་གྲོས་ཀྱི་ངར་ཁ་བསྡུར་བའི་
རྒྱུ་རྐྱེན་ལས་གྲུབ་ཅིང་། སྲིད་འབྱོར་རིག་གསུམ་གྱི་འཕེལ་ཁ་ཡར་རྒྱས་སྔོན་
ཐོན་དང་ལེགས་པའི་གནས་སུ་སྦྱོར་བའི་བོད་མི་རིགས་ཀྱི་བདུད་རྩིའི་རྒྱགས་ཕྱེ་
བླ་མེད་ཅིག་ཏུ་འཁུམས་སོ།།
དེ་ཡང་ཡིན་ཏེ་རྗོད་བྱེད་ཚིག་ལ་གཞན་སྐད་སོགས་ཀྱིས་བསྲེ་སླད་མེད་
ཅིང་། བརྡ་སྤྲོད་གཞུང་ལུགས་དང་མཐུན་ཆེ་ལ། ཐབས་ཤེས་ཟབ་མོའི་གོ་
སྒྲིག་དང་བརྗོད་དོན་གདམ་བསལ་བྱེད་ཚུལ་སོགས་ཆ་གང་ཐད་ནས་གསར་
རྐྱང་རྙིང་རྐྱང་ལ་ཕྱོགས་ཞེན་གྱི་ཆ་ཏིལ་འབྲུ་ཙམ་གྱིས་མ་གོས་ཤིང་། གཟུ་བོར་
གནས་ཤིང་ཡིད་གཞུངས་པའི་བློ་གྲོས་ཀྱིས། གསར་རྙིང་ཤེས་རིག་གི་བཅུད་
དང་སྙིང་བོ། མཆོག་དང་གྱ་ནོམ་པ་རྣམས་ཕན་ཚུན་ཟུང་འབྲེལ་གྱི་ཚུལ་དུ་



116
༄༅།།མུ་འཛོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
སྤེལ་བཞིན་ཡོད་པས། ཕ་མེས་ཡང་མེས་ཀྱི་ཆོས་དང་རིག་གནས་འཕེལ་བའི་
རྩ་ལག་ཉག་གཅིག་ཏུ་མ་ཟད། ཡུལ་དང་དུས་ཀྱི་སྟངས་སྟབས་གསར་བའི་
འགྲོས་ལ་ཆེས་ཆེར་སྨན་པའི་ཤེས་རིག་གི་སྒྱུ་རྩལ་དང་། བློ་གྲོས་ཀྱི་ཉིང་བཅུད་
ཅིག་ཏུ་གྲུབ་པས་སོ།།
སྒེར་གཉེར་ལོ་དེབ་ཀྱི་ཐོག་མ་འདི་དང་པོར་འགྲེམ་སྤེལ་བྱེད་དུས།
གཞུང་གཉེར་གྱི་དུས་དེབ་འགའ་རེ་ཞིག་མ་གཏོགས་མེད་ལ། དེ་དག་ལས་
ཀྱང་ཁ་ཅིག་ཆབ་སྲིད་རྐྱང་རྐྱང་དང་། ལལ་སྙན་ངག་དང་བརྩམས་སྒྲུང་ཉི་ཚེ་
བའི་བརྩམས་ཆོས་ལས་མ་འདས་པས། བོད་མི་རིགས་ཀྱི་བཅུ་ ག་རིག་
གནས་ཀུན་དང་སྒོས་སུ་ནང་བསྟན་ཆོས་ལུགས་ལས་བརྩམས་པ་ཞིག་གཏན་
ནས་མེད་ཚོད་དུ་འདུག་པའི་ཁར། བསླབ་གསུམ་ངུར་སྨྲིག་གི་རྒྱལ་མཚན་
འཛིན་པའི་སྡེ་ཆེ་ཆུང་གང་ནའང་འདི་ལྟ་བུ་ཆོས་དང་རིག་གནས། མི་རིགས་
ཀྱི་ཞབས་ཕྱི་དྲོན་མོར་འགྲོ་བ་ཞིག་ཡེ་ནས་མེད་པར་མཐོང་སྟེ། ཆད་གསབ་ཁ་
སྐོང་གི་ཚུལ་དུ་བོད་མི་རིགས་ཀྱི་རིག་གནས་བཅུ་ཕྲག་དང་འཚོ་བའི་འཕེལ་
རྒྱས་ལ་ཐད་ཀར་རམ་འདེགས་ཟབ་མོ་ཐུབ་པ། བརྗོད་བྱ་རྣམ་མང་འཐུས་
ཚང་གི་ལོ་དེབ་འདི་གུར་ཀུམ་བླ་གོས་གཡོ་བའི་དགའ་ཚལ་ལས་མངོན་པར་
འདུ་བྱས་པ་ནི། སྒེར་གཉེར་དུས་དེབ་ལས་ཆེས་ཐོག་མ་ཡིན་པར་མ་ཟད།
ང་ཚོའི་གཟི་བརྗིད་དང་ཤེས་རིག་འཕེལ་རྒྱས་ལ་སྨན་པའི་སྟངས་སྟབས་ཤིག་
ཀྱང་ལགས།
སྤེལ་ནས་ད་ལྟའི་བར་དུ་བགྲང་བྱ་བཅུ་ཕྲག་གཅིག་འཁོར་ལ་ཉེ། དེའི་
ཡུན་དུ་སེར་སྐྱ་བོད་མིའི་བྱིངས་ལ་ཤེས་རིག་གཟི་དཔལ་བློ་ཡུལ་ལས་འདས་པ་
ཞིག་བསྣན་ཡོད་པ་ནི་ང་ཚོས་བསྙོན་དུ་མེད། མི་ལོ་དེ་དག་ཀྱང་རང་གར་སོང་



༄༅།།ཤ་དང་རུས་པའི་ཁོང་གི་སྤྲིངས་ཡིག།
117
བ་ཞིག་གཏན་ནས་མ་ཡིན་པར་ལོ་རེ་བཞིན་གོ་སྒྲིག་གི་སྒྱུ་རྩལ་དང་། བརྩམས་
ཆོས་ཀྱི་རིན་ཐང་སོགས་ཆེས་མི་མཚུངས་པའི་དགེ་མཚན་གྱི་རྣམ་པ་གོང་ནས་
གོང་དུ་རྒྱས་པའི་ཁྱད་ཆོས་མངོན་པར་གསལ། དེ་དང་མཐུན་པར་ལོ་རེ་
བཞིན་དུ་མདོ་དབུས་ཁམས་གསུམ་གྱི་ཀློག་མཁན་བརྒྱ་སྟོང་ཁྲི་འབུམ་གྱི་ཞིང་
སར་གསེར་ཕྱེ་ཐང་མར་བརྡལ་བའི་དཔེ་ལྟར། གཡུར་དུ་ཟ་བའི་གྲུབ་འབྲས་
དང་གསུབ་ཏུ་མེད་པའི་མཛད་རྗེས་ཀྱི་སྣང་བརྙན་མི་ཆུང་བ་བཞག་དང་འཇོག་
བཞིན་ཡོད་པས། འདི་དང་འདི་འདྲ་བའི་བྱ་བ་ནི་རང་ག་བ་ཞིག་གིས་བསྒྲུབ
མི་ནུས་པའི་གཞན་གཅེས་ལྷག་བསམ་གྱི་འབྲས་རྟགས་ཁོ་ན་ཡིན་པའི་ཕྱིར།
ང་ཚོས་རྗེས་སུ་ཡི་རང་དང་བསྔགས་བརྗོད་ཀྱི་ཡུལ་ལས་འདོར་བའི་གོ་སྐབས་
ཤིག་ཡོད་སྲིད་དམ།
དེ་ཡང་རྒྱུ་ནོར་གྱི་བང་མཛོད་དང་བླ་སྤྲུལ་གྱི་མཚན་མངའ་བའི་དབུ་
འཕང་མཐོ་ཤོས་དག་གིས་མངའ་ཐང་གིས་བགྱིས་པ་ཞིག་གཏན་ནས་མིན་ལ།
ཚེགས་དང་དཀའ་ཁེགས་མེད་པ་དང་བག་ཡངས་དགའ་བདེའི་ངང་ལ་གྲུབ་པ་
ཞིག་དེ་བས་ཀྱང་མིན་ནོ།།
མིག་རྒྱང་རིང་བའི་རྣམ་དཔྱོད་དང་། བདག་པས་གཞན་གཅེས་ཀྱི་
བསམ་བློ་ཤུགས་དྲག་པོས་ཡོངས་སུ་ཟིན་པའི་གྲྭ་རྐྱང་དཀྱུས་མ་འགའ་ཞིག་གིས་
དཀའ་སྡུག་ངལ་བ་ཁྱད་དུ་བསད། ཆུ་རྐྱང་རྩམ་རྐྱང་གི་འཚོ་བར་བརྟེན།
གཅིག་བསགས་གཉིས་བསགས་ལས་གྲུབ་པའི་ཡོན་སྦྱར་ནས་མི་རིགས་ཀྱི་འཚོ་
བའི་བབ་དང་ཚེ་སྲོག་ཕྲ་མོའི་ཟུངས་ཁྲག་གསོ་བའི་གསོས་སྨན་དུ་སྤེལ་བཞིན་
ལགས་ན། ཚུལ་དེ་ནི་རང་ཉིད་ལས་མི་སེམས་པ་དག་གིས་བློའི་སྤྱོད་ཡུལ་དུ་མ་
གྱུར་ལ། འབྲས་མེད་ཆུ་ཤིང་ཕོན་པོའི་མཆེད་ཟླར་རྒྱུ་བའི་བླ་སྤྲུལ་དག་གིས་



118
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ནམ་ཡང་འགྲན་མི་བཟོད་པའི་ངེས་དོན་མཆོག་གི་སྤྲུལ་བའི་མཛད་རྣམ་དུ་མ་
ཟད། བསྟན་འགྲོར་གཞན་དང་མི་མཚུངས་པའི་བགྱི་བ་གྱ་ནོམ་པ་ཞིག་ཀྱང་
ཡིན་ནོ། ཞེས་ང་ཚོས་མགྲིན་པ་གཟེངས་སུ་བཏེགས་ནས་བརྗོད་ཆོག་པ་ཡིན།
ད་དུང་བརྩམས་ཆོས་ཀྱི་ལེ་ཚན་སྒྲིག་སྟངས་སོགས་ཆ་གང་ནས་བལྟས་
ཀྱང་མི་རིགས་དང་རིག་གནས་ལ་ཤ་ཚ་ཞིང་ཕན་པའི་སྲི་ཞུ་རྣལ་མར་འགྲོ་བའི་
ཁྱད་ཆོས་འབུར་དུ་ཐོན།
ལྷག་པར་བརྒལ་བརྟག་དབྱར་གྱི་རྔ་གསང་དང་དཔྱད་རྩོམ་ཚངས་པའི་
ཐིག་རིས་སོགས་ནང་བསྟན་ཆོས་ལུགས་ལ་ཁ་གཏད་དུ་ཡོད་པའི་ལེ་ཚན་རྣམས་
ཆེས་གཙོར་འདོན་གྱི་གནས་སུ་བཟུང་ཡོད་པ་ནི། བོད་ཁམས་ཡོངས་སུ་མ་
ཟད་འཛམ་གླིང་གི་འགྲོ་མིའི་སྤྱི་ཚོགས་དང་དུས་རབས་ལའང་དེ་བས་ཀྱང་གལ་
འགངས་ཆེ་ཞིང་དགོས་པས་གཏུགས་པའི་བླ་མེད་ཀྱི་ཐབས་ཤེས་སྒམ་པོ་ཞིག་སྟེ།
མིའི་ཕྱི་ཡི་ཀུན་སྤྱོད་དང་ནང་གི་ཀུན་སློང་སོགས་ལས་ལྟ་ངན་སྤྱོད་ཉེས་མ་རུང་
བ་དག་ཚར་གཅོད་བྱེད་ཀྱི་གཉེན་པོ་དང་། མི་གཤིས་བཟང་པོ་དང་ལྟ་སྤྱོད་
རྣམ་དག་སྤེལ་བའི་གསོས་སྨན་དུ་ཡང་འདུག་པས་ན། ཚུལ་དེ་དག་ནི་ཞི་བདེ་
དང་མཐུན་སྒྲིལ་གྱི་སྲོག་རྩ་དང་། ཕྱི་ནང་གི་དཔལ་ཡོན་གཉིས་ཆར་གྱི་རྨང་
གཞིའང་ཡིན་པས་ལྷད་མེད་བསྔགས་བརྗོད་ཀྱི་ཡུལ་ལས་འདོར་ཐབས་བྲལ་
ཞིང་། འཕེལ་རྒྱས་ཀྱི་དམིགས་འབེན་ལས་འདར་མི་རུང་བའི་གནད་ཀྱི་དོན་
པོ་ཞིག་ཏུ་སེམས་སོ།།
ལེ་ཚན་དེ་དག་ལ་ཕྱིས་སུའང་རྟ་ཐོག་ལ་སྒོ་དང་སྒ་ཐོག་ལ་རྒྱན་གྱི་དཔེ་
ལྟར་བཟང་ལ་བཟང་སྣོན་པ་དང་ཡག་ལ་ཡག་བརྩེགས་པའི་བྱེད་ཐབས་འོས་སུ་
ཆེ་ཞིང། ནང་ཆོས་ཀྱི་ཡོན་ཏན་དང་དགེ་མཚན་ཕན་ཡོན་རྣམས་སྟབས་བདེ་



༄༅།ཤ་དང་རུས་པའི་ཁོང་གི་སྤྲིངས་ཡིག།
119
ཞིང་གོ་སླ་བའི་ལུང་རིགས་དཔེ་གསུམ་གྱི་བྱེད་ཐབས་དང་། སྟབས་བདེ་ཚན་
རིག་གི་འགྲེལ་སྟངས་རྩལ་དུ་འདོན་པ་སོགས་ཐབས་ཤེས་ཟབ་མོ་གང་ཡོད་ཀྱི་
ནང་བསྟན་ཤེས་རིག་འདི་བོད་བྱིངས་སྤྱིས་མཚོན་པའི་འགྲོ་མིའི་ཞིང་ཁམས་ལ་
ས་ཁྱབ་རྡོ་ཁྱབ་ཏུ་སྤེལ་བར་བྱ་བ་ནི་གུར་ཀུམ་ཆུན་པོའི་འབྱུང་འགྱུར་གྱི་ལས་
འགན་ཉག་གཅིག་ཏུ་ཡོད་པར་སྣང་ངོ་།
ད་དུང་གུར་ཀུམ་ཆུན་པོ་ཞེས་པའི་གླེགས་བམ་འདིའི་སྤྱིའི་སྤུས་ཚད་
དང་ཁྱབ་ཁོངས། བྱེ་བྲག་ལེ་ཚན་སོ་སོའི་དགོས་ཕན་དང་གྲུབ་འབྲས། རྩོམ་
སྒྲིག་པ་དག་གི་དཔའ་མི་ཞུམ་པའི་སྙིང་སྤོབས་དང་ཁྱད་འགྱུར་གྱི་ལྷག་བསམ།
ལོ་རེ་བཞིན་དུ་གཞན་དང་མི་མཚུངས་པའི་ཐབས་ཤེས་ཀྱི་སྒྲིག་སྟངས་སོགས་
ཞིབ་ཏུ་བརྗོད་པར་བྱ་བ་ཆེས་མང་དུ་འདུག་མོད། ཡིན་ནའང་རེ་ཞིག་ལ་ཡིག་
ཚོགས་སྐྱུང་ཕྱིར། བོད་ཆོལ་ཁ་གསུམ་ལ་ཡོངས་སུ་གྲགས་པའི་ལོ་དེབ་འདིའི་
ཁྱད་དུ་འཕགས་པའི་དགེ་མཚན་དང་གསུབ་ཏུ་མེད་པའི་གྲུབ་འབྲས་སྤྱི་ཡི་རྣམ་
པ་ཙམ་ལ།
འདི་སྐད་དུ། ཕྱི་རོལ་སྤྱོད་པའི་འགྱུར་བ་དག་གིས་ནི།།
སྐྱེས་བོའི་སྙིང་ལ་གནས་པའི་བསམ་པ་སྟོན།། ཞེས་པ་ལྟར་བདག་གི་
ཁོང་ན་འཕྱོ་བའི་བླ་མེད་ཀྱི་གོང་བཀུར་དང་ལྷད་མེད་ཀྱི་སྤྲོ་སེམས་མངོན་པར་
མཚོན་པའི་གཟིགས་རྟེན་དུ་ཕྱི་རོལ་གྲེ་འགྱུར་ངག་གི་རང་སྒྲ་ཅུང་ཟད་ཙམ་
ཞིག་གུར་ཀུམ་ཆུན་པོ་བཞད་པའི་དགའ་ཚལ་ལ་གུས་པས་འཕྲིན་དུ་བསྲིངས་
སོ།།
སྤྱི་ལོ་༢༠༠༣ཟླ༡༠ཚེས་༡༣ལ་བྲིས།



120
རྗེས་སུ་ཕངས་པའི་ལྷག་བསམ་གྱི་འཛུམ་དཀར།
དེ་ཡང་འཛམ་གླིང་ས་ཆེན་ཡངས་པའི་རྒྱ་ཁྱོན་ལ་གནས་སུ་གཞོལ་བའི་
མི་རིགས་ཐེར་འབུམ་དུང་ཕྱུར་མང་པོའི་ནང་ན། ཆོས་དང་རིག་གནས་
སོགས་ཤེས་པར་བྱ་བའི་གནས་མཐའ་དག་ལ་བློ་གྲོས་ཀྱི་འཇུག་པ་ནམ་མཁའི་
ཁྱོན་ལྟར་ཡངས་ཤིང་། ཕྱི་ནང་མཁས་པའི་རྒྱལ་ཐབས་འཛིན་པ་ཆེས་མང་པོ་
ཞིག་གིས། བོད་ཆེན་པོའི་ཆོས་དང་རིག་གནས་སོགས་བསླབ་བྱ་རྣམས་གཞན་
ལས་རྒྱལ་ མཚན་གྱི་ཏོག་ལྟར་ཁྱད་དུ་འཕགས་ པའི་བསྔགས་བརྗོད་དང་།
དཔྱད་གླེང་ཞིབ་འཇུག་སྒམ་པས་འཇིག་རྟེན་ན་འགྲན་ཟླ་མེད་པའི་ཆོས་དང་
རིག་གནས་ཤིག་ཏུ་ཐག་བཅད་དེ། ས་ཁྱབ་རྡོ་ཁྱབ་ཏུ་སྤེལ་བའི་རྩོལ་ལེན་སྐལ་
བ་བཟང་པོའི་ལེགས་བྱས་དོན་དུ་གཉེར་བའི་གོ་སྐབས་འདི་ན། ཕ་མེས་སྐུ་
དྲིན་ཅན་དག་གི་ཕྱག་རྗེས་དམ་པ་ཆོས་དང་རིག་གནས། ཡ་རབས་ཀྱི་གོམས་
གཤིས་སོགས། ལོག་ལམ་དང་ཨ་གསར་གྱི་ཆང་གིས་མྱོས་པའི་བོད་ཕྲུག་བྱིས་
པའི་བློ་ལྡན་དག་ལ། འུག་པའི་མིག་ལ་ཉིན་བྱེད་ཀྱི་སྣང་བ་བཞིན་དུ་གྱུར་ཏེ་
མི་འདོད་པའི་ཐོ་ཅོ་དང་། ཡ་མ་བརླའི་འཆལ་གཏམ་ཐང་མར་བརྡལ་དང་
བརྡལ་བཞིན་ཡོད་པ་ནི་བཟང་པོའི་མི་གྲལ་ལ་ངན་པའི་ཞད་འདྲེ་དང༌། སྣང་
བའི་འཇིག་རྟེན་ན་མུན་པའི་ཨི་ཁུང་བཞིན་ཡིན་ཏེ། རྟེན་འབྱུང་ཆོས་ཉིད་ཀྱི་
དབང་གིས་བཀྲ་ཤིས་པའི་གྲོགས་དང་མཉམ་དུ་སྣ་ནག་མས་བདུད་ཀྱི་ཆོ་འཕྲུལ་
ངོམ་པ་ནི་གནའ་ནས་ད་ལྟའི་བར་དུ་བྱུང་དང་འབྱུང་བཞིན་ཡིན་པ་མ་ཟད།



༄༅།།རྗེས་སུ་ཕངས་པའི་ལྷག་བསམ་གྱི་འཛུམ་དཀར།།
121
འབྱུང་འགྱུར་ཡིན་པའང་སྨོས་མ་དགོས་པས། དེ་དག་ལ་ཡ་མཚན་པ་དང་ཧ་
ལས་དོན་ཡང་ཆེས་ཆེར་མེད་པ་འདྲའོ།།
དེང་སྐབས་ལ་མཚོན་ན་བོད་ཕྲུག་ཞོགས་དུང་ཟེར་བ་སོགས་ཀྱིས་ཅི་
ཞིག་བསམ་པ་ཡིན་ནམ། ཡབ་མེས་དམ་པ་རྣམས་ཀྱིས་བཞག་པའི་ཆོས་དང་
རིག་གནས་སོགས་གཞི་མེད་རྩ་བྲལ་དུ་གཏོང་དགོས་པའི་འབོད་སྐུལ་བྱེད་པ་
སོགས་ཐལ་དྲགས་པའི་ཆད་མཐའི་གཡང་ལ་ལྷུང་བའི་བྱིས་པའི་རོལ་རྩེད་
ཡངས་པའི་ཟློས་གར་འཁྲབ་བཞིན་ཡོད་པ་དང་། དེ་དག་གི་རྗེས་སུ་མ་
བརྟགས་ཧོལ་རྒྱུག་གིས་རྒུད་པའི་འདུན་ལམ་འཚོལ་མཁན་འགའ་ཞིག་ཀྱང་
ཡོད་པར་བཤད་དོ།།
གང་ལྟར་ཡང་། དེ་དག་གི་ལྟ་བ་དང་བསམ་བློ་གཏོང་ཚུལ་དང་ཕྱི་
ནང་གི་ཀུན་སྤྱོད་སོགས་ལ། རྣམ་དཔྱོད་དང་ལྡན་པ་མང་པོའི་ཁྲོད་ན་མི་
མཐུན་པའི་ལྟ་ཚུལ་དང་ངོས་འཛིན་བྱེད་ཕྱོགས་མི་མཐུན་པ་མང་པོ་ཞིག་འདུག་
སྟེ། དཔེར་ན། འགའ་ཞིག་གིས།, ཞོགས་དུང་ཞེས་པ་དེས་རང་གི་ཞོགས་
དུང་ཞེས་པའི་མིང་འདི་ཉིད་ཀུན་ཏུ་གྲགས་ཆེད་དང་། ཐམས་ཅད་ཀྱིས་ངོས་
ཟིན་པའི་དོན་དུ་དམིགས་ནས་ཆོས་སྲིད་ལུགས་གཉིས་ལས་ཐལ་དྲགས་པའི་ཛ་
དྲག་ཆེ་བའི་རྩོམ་ཡིག་འདི་ཆེད་དུ་སྤེལ་བར་བཤད།
ཡང་ལ་ལས། ཞོགས་དུང་གིས་དེ་ལྟར་བྲིས་པ་ནི། ཁ་སྟོང་ལས་ཚིག་
སྟོང་བྱུང་རྒྱལ་དུ་ཐོན་པའི་བྱིས་པའི་བརྡོལ་གཏམ་ཞིག་ཡིན་པ་ལས། ཁོ་ལ་
དམིགས་ཡུལ་དང་། རེ་འདུན་ཏིལ་འབྲུ་ཙམ་ཡང་མེད་ཚོད་དུ་གླེང་སྟེ། སྣང་
ཆུང་དང་རིན་ཐང་མེད་པའི་ཁྲོད་དུ་འཕེན་ནོ།
ཡང་ཁ་ཅིག་གིས། ཁོས་མི་རིགས་ཀྱི་ཆོས་དང་རིག་གནས་སོགས་ལ་



122
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ལོག་པའི་ལྟ་ཚུལ་དེ་ལྟར་བཏོན་པ་ནི། བོད་ཆེན་པོའི་མི་རིགས་དང་རིག་
གནས་འདི་ཉིད་རྩ་མེད་གཞི་མེད་ཏུ་གཏོང་འདོད་པའི་སེམས་ཀྱི་ཀུན་སློང་ནག་
པོའི་སྦྱོར་བ་དེ་ཉིད། ཕྱི་ལུས་ངག་གིས་འཁྲབ་སྟོན་བྱས་པ་རེད་དེ། མི་
རིགས་ཉམས་རྒུད་དུ་གཏོང་ན། དེའི་ཆོས་དང་རིག་གནས་སོགས་བཅོམ་
བརླག་བྱེད་དགོས་པའི་གནད་དོན་འདི་ལ་ཐུག་ཡོད་པས། མི་རིགས་འདིའི་
ཁྱད་ནོར་ཆོས་དང་རིག་གནས་སོགས་ལ། ངོ་རྒོལ་དང་། གནོན་ཐབས་བྲལ་
བའི་ཞེ་སྡང་གིས་དམའ་ཕབ་སུན་འབྱིན་བྱས་པར་འདོད་པ་སོགས། ཆ་མི་
མཉམ་པའི་བསམ་ཚུལ་མང་པོ་ཞིག་མེ་ལྟར་འབར་བཞིན་ཡོད་ཅིང་། ལྟ་ཚུལ་
དེ་དག་དང་རྗེས་སུ་མཐུན་པར་སུན་འབྱིན་དགག་བཞག་གི་རྩོམ་ཡིག་ཀྱང་མང་
པོ་ཞིག་དཔེ་དེབ་དང་། དུས་དེབ། ཚགས་པར་སོགས་ནས་སྤེལ་བཞིན་ཡོད་
ལ། རྩོམ་ཡིག་འགའ་ཞིག་ནི་བོད་ཕྲུག་ཞོགས་དུང་བོད་ཆེན་པོའི་མི་རིགས་ཀྱི་
ཆོས་དང་རིག་གནས་སོགས་ཀྱི་ཞབས་འདྲེན་དང་གཤེད་མར་རློམ་སྟེ། མཐོང་
ཆུང་བརྙས་བཅོས་དང་། སྐྱོན་མཚང་སྔོག་འདོན་བྱེད་པ་སོགས་ཚིག་རྩུབ་ཀྱི་
རུ་མཚོན་བསྟུད་མར་བསྒྲེངས་ཏེ། དགྲ་ལ་རྒོལ་ལན་གྱི་ཚུལ་དུ་ཡོད་པར་མ་
ཟད། མི་སྒེར་ཚོགས་པའི་གོ་སྐབས་དག་ནའང་། དེ་ལྟའི་ལབ་གླེང་རྒྱུན་མར་
སྒྲོག་བཞིན་འདུག
སྙུག་ཐོགས་རྣམ་དཔྱོད་དང་ལྡན་པའི་གྲོགས་དེ་དག་ལའང་། བསྒྱུར་
མི་བཏུབ་པའི་སེམས་ཀྱི་འཛིན་སྟངས་དང་བློ་ཡི་འཆར་སྒོ་མི་འདྲ་བ་ཡོད་དུ་
སྲིད་ཀྱང་། ཞོགས་དུང་ཁོ་རང་གིས་ བྲིས་པའི་དུས་དེབ་དང་ཚགས་པར་
འགའ་ཟུང་གི་རྩོམ་ཡིག་མཐོང་རྗེས་སུ་བདག་གིས་འདི་ལྟར་སེམས་ཏེ། ཁོ་
བོས་མཐོང་མ་མྱོང་བའི་གྲོགས་པོ་ཞོགས་དུང་གིས་ཆེད་དུ་སྤེལ་བའི་བརྩམས་



༄༅།།རྗེས་སུ་ཕངས་པའི་ལྷག་བསམ་གྱི་འཛུམ་དཀར།།
123
ཆོས་དེ་དག་ནི་དམིགས་ཡུལ་དང་རེ་འདུན་ཅི་ཡང་མེད་པར་བྲིས་པའི་རྩོམ་
ཡིག་ཅིག་གཏན་ནས་མིན་ལ། དགྲ་ལྟར་ལྟ་བའི་འདུ་ཤེས་བཟུང་སྟེ། ཁྱོད་ཤི་
ང་གསོན་གྱི་དགག་བཞག་རྣོ་ངར་སྤྲོ་བའི་གདུག་རྩུབ་ཀྱི་ཡུལ་དུ་རློམ་པའང་
གཏན་ནས་འོས་མེད་པ་འདྲ་སྟེ། རྒྱུ་མཚན་ནི། ཁོས་དེ་ལྟའི་ཆེད་རྩོམ་སྤེལ་
བའི་དམིགས་ཡུལ་ནི། བོད་ཆེན་པོའི་མི་རིགས་འདི་ཉིད་དབུལ་ཕོངས་དང་
རྗེས་ལུས་ཀྱི་སྡུག་བསྔལ་ལས་ཐར་ནས། དཔལ་འབྱོར་ཚན་རིག་སོགས་མི་
རིགས་གཞན་པ་དང་འདྲ་བར་ཡར་རྒྱས་གོང་འཕེལ་དུ་འགྲོ་ཞིང་། སྔོན་ཐོན་
མི་རིགས་ཤིག་གི་དམིགས་ཡུལ་ལས་མ་འདས་པས། མི་རིགས་འདིར་ཤ་ཞེན་
རུས་ཞེན་ཆེ་བའི་ཟོལ་མེད་ལྷག་བསམ་བཟང་པོ་མནན་པས་མ་ཚུགས་པར་
གནད་ལ་མ་འབྱོར་བའི་ཧོལ་སྤྱོད་རྩོམ་ཡིག་འདི་ཉིད་ཁོའི་སྙིང་གཏམ་ཁོལ་མའི་
ཚུལ་དུ་འཕོས་པ་ལགས་ན། ཁོའི་མི་རིགས་ལ་བཅངས་པའི་བརྩེ་སེམས་དང་།
བཅོས་མིན་གྱི་བསམ་པ་དུང་ལྟར་དཀར་བའི་ཀུན་སློང་རྣམ་པར་དག་པའི་ཆ་
འདི་ལ། ངེད་ཅག་གིས་གོང་བཀུར་དང་། རྗེས་སུ་ཡི་རང་གི་སོར་མོ་བསྣོལ་
བའི་གནས་སུ་མཐོ་བར་སེམས་སོ།།
འོན་ཀྱང་ཁོས་བོད་ཆེན་པོའི་མི་རིགས་ཀྱི་ཆོས་དང་རིག་གནས་སོགས་
ལྟ་རྒྱ་དང་ཐོས་རྒྱ་ཆུང་ཞིང་། ལྟ་ལོ་ཐོས་ལོ་ཅུང་ཟད་ཡོད་ཁུལ་དུ་རློམ་ཡང་དེ་
ཙམ་གྱིས་བོད་ཆེན་པོའི་ཆོས་དང་རིག་གནས་སོགས་ཀྱི་རིན་ཐང་ཡོན་ཏན་གྱི་
རྒྱ་ཁྱོན་ཆེན་པོའི་གར་ཡང་མི་ཕྱིན་ལ་ཅི་ཡང་མི་རྙེད་པས་བླང་དོར་ལ་དཔྱོད་
པའི་བློ་དང་། རྣམ་འབྱེད་ཀྱི་ཤེས་རབ་ལྡོངས་པའི་དབང་གིས། ལོག་ལམ་གྱི་
གཡང་སར་ལྷུང་སྟེ། ཆོས་དང་རིག་གནས་སོགས་མི་རིགས་ཀྱི་ཞབས་འདྲེན་
དང་བཀག་རྒྱུར་འཁྲུལ་ནས་མ་རྟོགས་བྱིས་པའི་འཆལ་གཏམ་གྱི་ཆོ་ངེ་ཁ་ལས་



124
མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ཤོར་བ་ཤ་སྟག་སྟེ། དཔེར་ན། ལྷ་བཞེངས་འདོད་ཀྱིས་བཞེངས་མ་ཤེས་པར་
ཞིག་པ་དང་། ཡར་འགྲོ་འདོད་ཀྱིས་འགྲོ་མ་ཤེས་པར་འགྱེལ་བ་ལྟ་བུའི་དཔེ་
ལྟར་ཡིན་པས། ཕྱོགས་སྔའི་ནམ་མ་ལངས་པར་དགག་བཞག་གི་ཉི་འོད་སྤྲོ་
བའི་སྤྱོད་ཚུལ་འདི་དག་ནི། མདོར་ན་མི་རིགས་རང་ཉིད་ལ་ཞེན་པ་དུང་ལྟར་
དཀར་བའི་ཀུན་སློང་གསོན་པོ་རེ་མངའ་ཡང་དེ་དང་རྗེས་སུ་འབྲེལ་བའི་སྤང་
བླང་རྣམ་པར་དབྱེ་བའི་རྣམ་དཔྱོད་ཀྱི་མིག་དང་བྲལ་བས་ན། ཆོས་དང་རིག་
གནས་སོགས་ཀྱི་ཟབ་ཁྱད་རྟོགས་མ་ནུས་པའི་བློ་ཡི་དྲི་མ་ཆེན་པོ། ཆོས་དང་
རིག་གནས་སོགས་ཀྱི་ཡུལ་སྟེང་དུ་འབད་ཀྱིན་བསྒོ་བའི་བློ་ཆུང་བྱིས་པ་རྣམས་
ཀྱི་མ་ཤེས་པའི་རོལ་རྩེད་ལས་གཞན་དུ་མ་གྱུར་པ་ལགས་སོ།།
དེས་ན། ཅི་ཡང་མ་ཤེས་པའི་སྤྱོད་ཚུལ་འདིར་ནི། བོད་ཆེན་པོའི་
ཤེས་རིག་བླང་དོར་ལ་རྣམ་དཔྱོད་ཀྱི་ཤེས་རབ་རྒྱས་པའི་དཔྱོད་ལྡན་རྣམས་ཀྱིས་
རྗེས་བརྩེ་འཛུམ་དཀར་གསར་པའི་བསླབ་སྟོན་གྱི་མན་ངག་སྦྱིན་པའི་གྲོགས་སུ་
ཉར་བ་ལས། གནོད་པའི་དགྲ་ལྟར་རློམ་ནས་ཞེ་སྡང་གིས་དགག་བཞག་དང༌།
དམའ་ཕབ་སུན་འབྱིན་སོགས་མཚོན་ཆའི་རྣོ་ཁ་བསྐོར་བའི་ཡུལ་དུ་བྱེད་པ་ནི།
གནས་མ་ཡིན་སྙམ་མོ།།
དེས་ན་བདག་གིས་འདི་ལྟར་བྱ་སྟེ། ཐོག་མར། སྒོ་ངའི་སྦུབས་རྒྱ་མ་
གྲོལ་སྐད་འབྱིན་ཡང་། གཤོག་རྩལ་ངོམ་པའི་གོ་སྐབས་ད་དུང་མིན།། ཞེས་
བརྗོད་དེ། འཇིག་རྟེན་ཁ་དཔེ་ལ། རྩྭ་མ་ཟོས་ན་ལྕི་བ་མི་ཡོང་། མགོ་མ་
རྒྱས་ན་སྐྲ་ལོ་མི་སྐྱེ། ཞེས་པའི་དཔེ་ལྟར། བོད་ཆེན་པོའི་ཤེས་རིག་གི་རྒྱ་
མཚོར་ཚུལ་བཞིན་ཞུགས་པའི་བློ་གྲོས་ཀྱི་མིག་དང་བྲལ་བ་དག་གིས། ཆོས་
དང་། རིག་པའི་ལེགས་ཉེས་དང་བླང་དོར་འབྱེད་པ་ནི། ལོང་བས་ཁ་དོག་



༄༅ཛེས་སུ་ཕངས་པའི་ལྷག་བསམ་གྱི་འཛུམ་དཀར།།
125
སྣ་ཚོགས་ཀྱི་མཛེས་ཁྱད་ཕྱེད་པ་དང་མཚུངས་པས། དགོད་བྲོ་ཞིང་། ཕོངས་
པའི་རྒྱུ་ལས་དགོས་པ་དང་ཕན་པ་ཏིལ་འབྲུ་ཙམ་ཡང་མི་འབྱུང་ངོ་།
རྒྱུ་མཚན་དེའི་ཕྱིར། དམུས་ལོང་གཡང་དུ་མཆོངས་ཀྱང་ཅིར་མི་སྙམ།
ཞ་བོ་ས་ལ་འགྱེལ་ན་ཅིར་ཡང་མི་སྙམ་པར་འདུག་པ་ནི་འོས་མེད་པར་སྙམ་ནས།
ངོ་མ་མཐོང་བའི་གྲོགས་པོ་ཞོགས་དུང་སོགས་ཀྱི་ལྟ་ཚུལ་རེ་གཉིས་ལ་བློ་མི་
འཆམ་པའི་འདོད་ཚུལ་འབུར་ཐོན་གྱིས་གླེང་། དེས་གནས་བབ་ཀྱི་དོན་དང་
ལྟག་ཆོད་རྒྱབ་འགལ་དུ་སོང་བའི་འདོད་ཚུལ་གཞན་པ་རྣམས་ཀྱང་བྱ་བརྒྱ་འུར་
རྡོ་གཅིག་གིས་དཔེ་ལྟར་བགྱིས་ཏེ། ད་གཟོད་དགག་སྒྲུབ་བསླབ་བྱ་གཉིས་
ལས་སྒྲུབ་ཕྱོགས་ཀྱི་བསླབ་མོལ་གཙོ་བོར་བྱས་ཏེ་རྗེས་སུ་ཕངས་པའི་སྙིང་རྗེའི་
འཛུམ་དཀར་གསར་བའི་སྒྲོན་མེ་རེ་བཏེགས་ན་འགྲིགས་པར་སེམས་སོ།།
དེས་ན་ཁྱོད་ཀྱིས་མི་ ཁ་ དང་གཞན་གྱི་གདུག་རྩུབ་ལ་ ཅིར་ཡང་མ་
འཛེམས་པར་མི་རིགས་འདི་ལ་དུང་ཞེན་ཤུགས་དྲག་པོའི་རྐྱེན་གྱིས་ཆེད་རྩོམ་དེ་
ལྟར་སྤེལ་བའི་ཀུན་སློང་གི་ཆར་སླར་ཡང་དགའ་བའི་འཛུམ་དང་བཅས་བདག་
གི་འདོད་ཚུལ་དང་མི་མཐུན་པ་འགའ་ཞིག་ཡོད་པ་འདི་ལྟར་ཡིན་ཏེ། བག་
ཆགས་དོང་སྤྲུགས་ཞེས་པ་ལས་བག་ཆགས་རྙིང་བས་ད་རེག་བར་དུ་འུ་ཚོའི་
འཚོ་གནས་ཀྱི་སྲོག་དབུགས་ཚར་གཅོད་བཏང་ཞེས་དང་། ང་ཚོས་བག་
ཆགས་རྙིང་བའི་རྩ་ལག་དང་བཅས་པ་བཅོམ་བརླག་བྱ་ཞེས་དང་། “བག་
ཆགས་རྙིང་བར་ངན་བགྲང་ལ་མཚང་འབྲུ་གཡུལ་བཤམས་ལ་འཐབ་མོ་སྦྲུན”
ཞེས་གངས་ཅན་ཁ་བ་རི་བ་རྣམས་ཀྱི་མི་རིགས་རིག་གནས་ཀྱིས་གྲུབ་པའི་ཡུལ་
སྲོལ་གོམས་གཤིས་དང་། བས
བསམ་བློ་འདུ་ཤེས། སེམས་ཀྱི་བག་ཆགས་སོགས་
ལ་བཟང་ངན་དབྱེ་འབྱེད་ཀྱི་ལེགས་ཉེས་བླང་དོར་མེད་པར་རྒུད་པའི་རྩ་བ་



126
༄༅།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
དང་རང་རིགས་ཚར་གཅོད་ཀྱི་གནས་སུ་རློམ་སྟེ། འཐབ་རྩོད་གཡུལ་བཤམས་
དང་བཅོམ་བརླག་གཞི་མེད་དུ་གཏོང་དགོས་པའི་ས་མཚམས་ལ་ཁ་ཚོན་བཅད་
པ་ནི། བོད་མི་རིགས་ཀྱི་སྡོད་སའི་གནས་དང་། བསླབ་བྱའི་རིག་གནས།
སློབ་མཁན་མི་རིགས་སོགས་ཀྱང་། བཅོམ་བརླག་དུ་གཏོང་དགོས་པའི་ཁ་
ཚོན་བཅད་པ་སྟེ། མདོར་ན། ཁྱོད་ཀྱིས་བོད་ཆེན་པོའི་སྣོད་བཅུད་ཀྱི་བཀོད་
པ་ཐམས་ཅད་བཅོམ་བརླག་སྐྱ་ཉིལ་དུ་གཏོང་དགོས་པའི་ཐ་ཚིག་ཅིག་དོན་གྱིས་
བསྒྲགས་ཡོད་པ་རེད། བོད་མི་རིགས་ཆེན་པོའི་སེམས་ཀྱི་བག་ཆགས་འདི་
གཡུལ་བཤམས་དྲག་པོས་དོང་སྤྲུགས་བཅོམ་བརླག་ཏུ་བྱེད་དགོས་ན། ཆོས་
དང་རིག་གནས་སོགས་ལ་བག་ཆགས་ཟབ་མོ་ཡོད་པའི་བོད་མི་རིགས་འདིར་
ཡང་འབྲལ་ཐབས་བྱེད་དགོས་པར་མ་ཟད། བག་ཆགས་ཟབ་མོ་སྐྱེད་བྱེད་ཀྱི་
རྒྱུ་རྐྱེན། རང་གི་རིག་གནས་རྙིང་བ་རྣམས་དང་། རིག་གནས་ཀྱིས་བསྐྲུན་
པའི་ཡུལ་སྲོལ་གོམས་གཤིས་དང་
། འཚོ་གནས་ཁང་ཁྱིམ་སོགས་ཀྱང་རྨེག་
མེད་ཏུ་གཏོང་དགོས་པའི་འབྲེལ་བ་འདི་ལྟར་ཡོད་པས་དེ་ལྟ་ན་མཛུབ་མོ་ཀེར་
སའི་བོད་མི་རིགས་ཟེར་བ་ཞིག་དམིགས་མེད་གཞི་མེད་དུ་གྱུར་པ་མ་ཡིན་ནམ།
དཔེར་ན། ཁྱོད་རང་ཉིད་ལ་མཚོན་ནའང་། ཟས་ཟ་ཚུལ། གོན་པ་གྱོན་
ལུགས། ཞོགས་དུང་ཞེས་པའི་མིང་འདོགས་སྟངས་དང་། འགྲོ་འདུག་ཉལ་
འཆག་བཞི་ལ་སོགས་པའི་སྤྱོད་ལམ་ཐམས་ཅད་ཀྱི་རྩ་བ་ཡང་། ཡུལ་སྲོལ་གྱི་
རིག་གནས་རྙིང་བ་ལས་གྲུབ་ཅིང་། ཁྱོད་ལ་ཆགས་པའི་བག་ཆགས་ཟབ་མོ་
ཡིན་པས། དེ་ལྟ་ན་ཁྱོད་ཀྱང་ཁྱོད་ཀྱིས་འདོར་དགོས་པ་རིགས་པས་གྲུབ་པའི་
ཉེན་ཁའི་གཡང་ཁ་ཞིག་ལ་བསམ་བཞིན་འབོད་སྐད་བཏང་ཡོད་པས་མི་འཐད་
དོ།།



རྗེས་སུ་ཕངས་པའི་ལྷག་བསམ་གྱི་འཛུམ་དཀར།།
127
ཁྱོད་རང་ཉིད་ལ་དེ་འདྲའི་བག་ཆགས་ཟབ་མོ་ཡོད་པ་རང་གིས་ཁས་
བླངས་ཡོད་དེ། ཉིས་སྟོང་ལོའི་ཟླ་བཞི་བའི་མཚོ་སྔོན་བོད་ཡིག་ཚགས་པར་
ཞིག་ཏུ། ང་ཡང་ཁོང་ཚོ་ནང་བཞིན་ལྷ་ཆོས་རིག་གནས་འདིའི་ཁོར་ཡུག་ནས་
འཚར་ལོངས་བྱུང་ཞིང་ལྷ་ཆོས་རིག་གནས་ཀྱི་བག་ཆགས་ཟབ་ཅེས་བྲིས་པས་
སོ།།
ཡང་ཁྱོད་ཀྱི་ཚགས་པར་དེར། “རྗེས་ལུས་དེ་རིག་གནས་སམ་བག་
ཆགས་ངན་པས་བསྐྱེད་པ་མ་གཏོགས་རྒྱུ་རྐྱེན་གཞན་གང་གིས་ཀྱང་བསྐྱེད་པ་
མིན། ཞེས་པ་ནས་རྙིང་བ་གཞོམ་དགོས་ཞེས་ཟེར་བ་ཡིན”། ཞེས་བོད་རྗེས་
ལུས་ཡིན་པའི་སྐྱོན་དང་ཉེས་པ་མཐའ་དག་མི་རིགས་རིག་གནས་དང་བག་
ཆགས་རྙིང་བར་བཀལ་ནས་སྤོང་དགོས་པར་འདོད་པ་ནི། ཕ་མ་འདྲེར་
མཐོང་དང་། ཐ་ནོར་གདོན་ཆོས་སུ་སྣང་བའི་དཔེ་ལྟར་རེད། མི་རིགས་རིག་
གནས་ཀྱིས་བསྐྱེད་པའི་བག་ཆགས་ཟབ་མོ་དང་འདུ་ཤེས་རྙིང་བ་འདི་དག་སྤོང་
དགོས་ན་བོད་མི་རིགས་ཆེན་པོའི་བླ་སྲོག་ཏུ་གྱུར་པའི་འོད་སྟོང་འབར་བའི་
རིག་གནས་འདི་ཡང་། གཞི་མེད་རྩ་བྲལ་དུ་བྱེད་དགོས་ཏེ། བག་ཆགས་དེ་
དག་བསྐྱེད་པའི་རྨང་གཞི་དང་རྩ་བ་ཡིན་པས་སོ།།
དཔེར་ན། བོད་མི་རིགས་དང་ཁ་འབྲལ་ཐབས་བྲལ་བའི་ཚིག་དང་
དོན་གྱི་འཁྲུལ་བ་སེལ་བྱེད་ཡི་གེ་སུམ་རྟགས་དག་གསུམ་སོགས་སྒྲ་དང་ཚད་མ།
རང་གཞན་ལ་ཕན་དོན་འགྲུབ་བྱེད་བཟོ་དང་གསོ་བ། ཞི་བདེ་མཐུན་སྒྲིལ་
སོགས་ཀྱི་རྨང་གཞི་ནང་དོན་སེམས་ཁམས་རིག་པ་སོགས་ཐུན་མོང་ཐུན་མིན་གྱི་
རིག་གནས་མཐའ་དག་ཀྱང་རྩ་བརླག་ཏུ་གཏོང་དགོས་པར་འགྱུར་བས་ཤེས་
རིག་འོད་སྟོང་འབར་བའི་སྣང་བའི་དགའ་ཚལ་འདི་སྤངས་ཏེ། མུན་པའི་



128
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ལུང་ཤར་ཞིག་ལ་བློ་ཡི་དམིགས་པ་མི་འདོད་བཞིན་ཤོར་སོང་བ་མ་ཡིན་ནམ།
གཞན་ཡང་རྙིང་བ་ ཐམས་ ཅད་ གཏོར་བཤིག་ཏུ་གཏོང་དགོས་པའི་
འདོད་མོས་འདི་ཇི་ལྟར་སྐྱེ་བ་ཡིན་ནམ་ཞེས་བདག་གིས་འདྲི་བར་བྱ་སྟེ། བོད་
རིག་པ་ཆེན་པོའི་རྨང་གཞིར་གྱུར་པའི་གཞུང་བཀའ་པོད་ལྔ་དང་དེའི་འཆད་
ཉན་བྱེད་སྟངས་རྣམས་ཀྱང་རྙིང་བ་ཡིན་པས་འདོར་དགོས་པ་ཁྱེད་ཚོའི་ཁས་
བླངས་ནང་བཞིན་ཡིན་ལ། དེ་ལྟར་ན་གཞུང་དེ་དག་གི་དངོས་ཤུགས་ཀྱི་
བསྟན་དོན་དང་། ཉམས་སུ་བླང་བྱ་དང་དགོས་པ་སོགས་ལ་ལེགས་ཉེས་བླང་
དོར་གྱི་རྣམ་བཞག་ཐམས་ཅད་ནང་བྱན་ཆུབ་པར་ཤེས་ན། དེ་དག་ལ་འཇུག་
འདོད་ལས་ སྤོང་ འདོད་ དང་ འབྲལ་ འདོད་ གཏན་ ནས་ སྐྱེ་ མི་ སྲིད་ པ་ ནི།
གནའ་ནས་ད་ལྟའི་བར་དུ་བྱུང་བའི་རྒྱ་དཀར་ནག་དང་བོད་ཀྱི་མཁས་པ་
གནམ་གྱིས་ས་བཀབ་པ་ལྟ་བུ་རྣམས་ཀྱིས་རང་རང་གི་དགོངས་པ་ཚུལ་བཞིན་
མཚོན་པའི་ལེགས་བཤད་ཀྱི་གླེགས་བམ་བརྒྱ་ཕྲག་དུ་མས་ར་སྤྲོད་གསལ་བར་
བྱེད་ཐུབ་ལ། རང་གིས་ཆོས་དང་རིག་གནས་གཞུང་གི་རྣམ་བཞག་ལེགས་
ཉེས་མི་ཤེས་བཞིན་དུ། དགག་བཞག་དམའ་ཕབ་བྱས་ནས་ཡོད་པ་མེད་པར་
བྱེད་པའི་བྱ་སྤྱོད་དག་ནི། ཕམ་ཁ་དང༌། རང་གིས་རྒུད་པའི་བྱེད་ཐབས་
འཚོལ་བ་ལས། ཚངས་ལ་མ་ནོར་བའི་བླང་དོར་གྱི་གདམ་ག་གཏན་ནས་རྙེད་
པར་མི་འགྱུར་རོ།།
ཡང་ཁྱོད་ཀྱིས་ཚགས་པར་དུ“རང་གི་སེམས་ཁམས་དང་གཤིས་ཀ་སྐྱེད་
བྱེད་ཀྱི་རིག་གནས་དེ་གད་སྙིགས་ལྟར་གཙང་ཕྱགས་བྱེད་རྒྱུ་མེད་པ་དང་།
ཤུལ་བཞག་རིག་གནས་ཀྱི་བཀོད་པ་རྣམས་བཅོམ་ཆག་སྐྱ་ཉིལ་དུ་གཏོང་མི་རུང་
བའི་གནས་ལུགས་སུས་མི་ཤེས”ཞེས་རིག་གནས་བཅོམ་བརླག་བྱེད་པ་དགོས་



༄༅།།རྗེས་སུ་ཕངས་པའི་ལྷག་བསམ་གྱི་འཛུམ་དཀར།།
129
མེད་དུ་བཤད་པ་དང་། ཡང“རྗེས་ལུས་དེ་རིག་གནས་སམ་བག་ཆགས་ངན་
པས་བསྐྱེད་པ་མ་གཏོགས་གཞན་རྒྱུ་རྐྱེན་གང་གིས་ཀྱང་མིན”ཞེས་ངན་ཁག་
རིག་གནས་སོགས་ཀྱི་མགོར་དཀྲིས་ཏེ་བཅོམ་བརླག་བྱེད་དགོས་པར་བཤད་པ་
གཉིས། ཁ་སྒོ་གཅིག་ལས་ཐོན་པའི་འགལ་འདུའི་ཕུང་བོའོ།།
མདོར་ན་བཤད་པ་དེ་དག་ནི། བོད་མི་རིགས་ཀྱི་གདོད་མའི་རིག་
གནསཀྱི་འབྱུང་ཁུངས་དང་ཁྱད་ཆོས་རང་བཞིན་དང་རིག་གནས་རིན་ཐང་།
མི་རིགས་དང་རིག་གནས་བར་གྱི་འབྲེལ་བ་སོགས་གང་ཐད་ནས། མི་རིགས་
འདི་དང་འབྲལ་ཐབས་མེད་པའི་བླ་སྲོག་ལྟ་བུའི་རིག་གཞུང་ཕུན་སུམ་ཚོགས་པ་
འདི་ཉིད་ལ། རྒྱུས་ལོན་དང་ཞིབ་འཇུག་གོ་རྟོགས་མེད་པའི་ཨ་གསར་བ་
རྣམས་ཀྱིས་མི་རིགས་དང་རིག་གནས་དམའ་ཕབ་དང་རྩ་མེད་དུ་གཏོང་བའི་
བྱུར་གྱི་སྣ་འདྲེན་བྱེད་པ་ལས་གཞན་ཅི་ཡང་མེད་པར་སེམས་སོ།།
ཡང་ཁྱོད་ཀྱིས་ཚགས་པར་དུ། སེམས་སྐྱེད་ཚུལ་ དང་འཚང་རྒྱ་
ལུགས་སྟོང་ཉིད་སྨྲ་སྟངས་དང་བདག་མེད་སྒོམ་ཚུལ། ལས་འབྲས་འཆད་
སྟངས། ཕ་རོལ་ཏུ་ཕྱིན་ལུགས་རྣམས་ནི་དེང་རབས་ཅན་དུ་ཇི་ལྟར་བསྒྱུར”
ཞེས་དང་། ཡང་དོང་སྤྲུགས་ཞེས་པ་ལས་རང་བཞིན་སྐྱོན་ཅན་རྣམས་ཀྱང་འུ་
ཚོའི་བག་ཆགས་རྙིང་བའམ་ལྷ་ཆོས་རིག་གནས་ཀྱིས་བསྐྱེད་པ་རེད། ཅེས་
སོགས་སེམས་བསྐྱེད་དང་། སྟོང་ཉིད་ཀྱི་ལྟ་བ། ལས་འབྲས་ཀྱི་རྣམ་བཞག་
སོགས་དེང་རབས་དཔལ་འབྱོར་ཚན་རིག་དང་དམངས་ཀྱི་བདེ་སྐྱིད་ལ་མཁོ་
མེད་འབྲེལ་མེད་གང་བྱུང་དུ་ལབ་པ་ནི། ཟབ་མོ་འདི་དག་གི་གནད་མ་གོ་བའི་
འབྲས་རྟགས་ཁོ་ན་སྟེ། སེམས་བསྐྱེད་ཅེས་པ་ནི་དུས་དང་རྣམ་པ་ཀུན་ཏུ་རང་
ལས་གཞན་དོན་ཁོ་ནའི་ཕྱིར་དུ་འཕྲལ་ཡུན་གནས་སྐབས་ཐམས་ཅད་ལ་ཕན་



130
མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ཐབས་བདེ་ཐབས་ཀྱི་བྱ་དཀའི་སྤྱོད་པ་ ཕར་ཕྱིན་དྲུག་དང་བསྡུ་བ་བཞི་ལ་
སོགས་པའི་བགྱི་འོས་དཀའ་སྡུག་གི་སྤྱོད་པ་ཐམས་ཅད་འཛེམ་བག་མེད་པར་
ལྷུར་ལེན་བྱེད་པའི་རྒྱལ་སྲས་ཀྱི་ཉམས་ལེན་བླ་ན་མེད་པ་ཞིག་དང་། གཞན་
དོན་བསྒྲུབས་པས་རང་དོན་ཞོར་ལ་འོང་བའི་ཐབས་མཁས་ཀྱི་བསླབ་བྱ་སྒམ་པོ་
ཞིག་ཀྱང་ཡིན་པས། གནའ་དེང་ཕྱོགས་རིས་མེད་པར་ཕན་བདེའི་རྨང་གཞི་
དང་གཞི་རྩར་གྱུར་ཏོ། ཞེས་པ་ལྟ་བུ་ཕར་ཕྱིན་གཞུང་ལུགས་སོགས་སུ་རླུང་
ལྟར་གྲགས་པས་ངོ་འཕྲོད་པར་གྱིས་ཤིག
སྟོང་ཉིད་ཟེར་བ་དེ་ཡང་། ཆོས་ཕྲ་རགས་ཀུན་གྱི་གནས་ལུགས་མཐར་
ཐུག་ཅིག་ཡིན་ལ། དེ་ཡང་ཆོས་རང་རང་གི་རང་ངོས་སམ་གདགས་གཞིའི་
ངོས་ནས་བདེན་གྲུབ་ཀྱི་ཆ་རྡུལ་ཙམ་ཡང་མ་གྲུབ་པའི་སྡོད་ལུགས་ཤིག་གོ །
དེ་ཉིད་རྟོགས་པ་ལ་ཆོས་དེ་དག་གི་ངོ་བོ་ཁྱད་པར་རབ་དབྱེའི་མཚན་ཉིད་
སོགས་དཔྱད་སྟོབས་ཀྱིས་རིག་པ་སྔོན་དུ་སོང་ནས་རྟོགས་དགོས་ཤིང་། མིའི་
ཕུང་བོ་ལྔའི་སྟེང་ནས་བཤད་ན། ཕུང་བོ་ལྔའི་ཚོགས་པར་ང་ཞེས་བཏགས་པ་
ཙམ་ལས་རང་རང་གི་ཞེན་པ་ལྟར་ཕུང་བོ་ལྔའི་ཚོགས་པ་ལས་ལོགས་སུ་རང་
ཚུགས་ཐུབ་པའི་ང་ཞིག་མེད་པ་འདི་ལ་སྟོང་ཉིད་ཅེས་བྱ། དེ་རྟོགས་པའི་བློ་ནི་
བློ་ཡང་དག་དང་འཁྲུལ་མེད་ཡིན། ཕུང་བོ་ལས་ལོགས་སུ་ང་ཡོད་པར་འཛིན་
པའི་བློ་ནི་ནོར་འཁྲུལ་ཅན་ཡིན་ལ་དེ་བདག་གཅེས་འཛིན་དང་ཉེ་རིང་ཆགས་
སྡང་སོགས་སྐྱོན་ཐམས་ཅད་འབྱུང་བའི་གཞི་ཡིན། དེ་ལྟའི་སྟོང་ཉིད་རྟོགས་
ན་སྐྱོན་མཚང་ཐམས་ཅད་ངང་གིས་ཞི་ཞིང་བྱམས་སྙིང་རྗེ་སོགས་ཡ་རབས་ཀྱི་
བསམ་བློ་མཐའ་དག་འཕེལ་བར་འགྱུར་བ་དང་ཞི་བདེ་དང་འཕྲལ་ཕུགས་བདེ་
སྐྱིད་ཀྱི་གཞི་རྩ་ཤེས་ཤིང་། བདག་གཞན་གཏན་བདེའི་རྐང་འཛུགས་པ་ཡིན་



རྗེས་སུ་ཕངས་པའི་ལྷག་བསམ་གྱི་འཛུམ་དཀར།།
131
ནོ
།།
དེ་ལྟའི་ཆོས་རང་རང་གི་ངོ་བོ་དང་གནས་ལུགས་འཚོལ་བྱེད་ཀྱི་རིགས་
པ་ཡ་མཚན་པ་མང་པོ་དབུ་ཚད་གཞུང་ལུགས་རྒྱ་མཚོ་ལྟ་བུའི་ཀློང་ན་རིན་ཆེན་
གཏེར་བཞིན་གྲུབ་པར་མ་ཟད་ཕྱི་དངོས་པོའི་བཀོད་པ་འཚོལ་ཞིབ་བྱེད་པའི་
ཚན་རིག་རིགས་པ་ལས་ཀྱང་། གཏིང་ཟབ་ཅིང་བརླིང་ལ་རྣོ་ཞིང་དག་པའི་
ཡོན་ཏན་ལྡབ་འགྱུར་དུ་མས་འཕགས་ཤིང་། དོན་ལ་རྨོངས་པའི་མ་རྟོགས་
ལོག་རྟོག་སོགས་མི་ཤེས་པའི་གཡུལ་ངོ་འཇོམས་བྱེད་ཀྱི་དྭངས་མར་གྱུར་པའི་
གཏན་ཚིགས་ཡིན་པ་དང་། ཚན་རིག་ཤེས་བྱའི་རྨང་གཞིའི་སྙིང་བོར་ཐུག་
པའི་བསླབ་བྱའི་ཉིང་ཁུར་ཡང་སེམས་ཏེ་ཚན་རིག་སྨྲ་བའི་སློབ་དཔོན་དབྱིག་
ལགས་ཀྱིས་ཀྱང་། ཆོས་ཐམས་ཅད་ལག་མཐིལ་དུ་བཀྲམ་པ་ལྟ་བུའི་ངེས་ཤེས་
འདྲེན་བྱེད་མཆོག་ཏུ་གྱུར་པ་མ་རྟོགས་ལོག་རྟོག་གི་མགོ་ལ་གནམ་ལྕགས་ལས་
ཟིལ་དཔལ་ཆེ་བ་ནི། སངས་རྒྱས་ཚད་མ་རིག་པ་དེ་རེད། ཅེས་གསུངས་པ་
ལྟར་རོ།
ལས་འབྲས་ཀྱི་རྣམ་བཞག་ཀྱང་འདི་ཕྱིའི་ལེགས་ལམ་ཐམས་ཅད་ཀྱི་རྩ་
བའི་རྨང་གཞི་ཡིན་ཏེ། ལས་འབྲས་ཀྱི་རྣམ་བཞག་ལ་གདེང་འཇོག་དང་ཡིད་
ཆེས་རྣལ་མ་ཞིག་མེད་ན། ལེགས་ཉེས་ཐམས་ཅད་ཀྱི་རྩ་བ་དང་བྲལ་བས།
དམ་པའི་ལྷ་ཆོས་ཀྱི་བྱ་བ་འགྲུབ་པ་དང་ཚུལ་ལུགས་རྟོགས་པ་ལྟ་ཅི། འཇིག་
རྟེན་པ་རྣམས་ཀྱི་ལས་དོན་ཁེ་བོ་ཞིག་ཀྱང་འགྲུབ་པར་མི་འགྱུར་ཏེ། ལས་
འབྲས་ཀྱི་ཤེས་བྱ་ལ་སློབ་སྦྱོང་དང་ངེས་ཤེས་རྙེད་མེད་པ་སུ་ཡིན་ཀྱང་མི་དགེ་
བའི་ལས་དང་། རྒྱུ་ངན་པ་འདི་འདྲ་ཞིག་བྱས་ན། སྡུག་བསྔལ་གྱི་འབྲས་བུ་
དེ་ལྟ་བུ་འབྱུང་ཚུལ་སོགས་མི་ཤེས་སོ།།



132
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
དེ་ལྟ་ན་གཞན་གྱི་སྲོག་གཅོད་པ་དང་རྐུས་བྱེད་པ་སོགས་མ་རབས་ངན་
པའི་ལས་སྒྲུབ་པར་སྣང་དོགས་མེད་པར་ཞུགས་ལ། དེའི་དབང་གིས། རང་
ཉིད་ལ་སྲོག་གི་ཆད་པ་གཅོད་ཅིང་། བཙོན་དུ་འཇུག་པ་སོགས་མི་ཚེ་ཆུད་ཟོས་
དང་སྡུག་བསྔལ་གྱི་འབྲས་བུ་མྱོང་བ་མིག་མཐོང་ལག་ཟིན་དུ་ང་ཚོས་མཐོང་རྒྱུ་
ཡོད་པ་ལྟ་བུ་རེད། འདི་ལ་ཚུལ་བཞིན་གོམས་པ་ཅན་ཞིག་ཡིན་ན། བདེ་
སྡུག་གི་བླང་དོར་དང་དགོས་མཁོའི་རྨང་གཞིར་ཤེས་ལ། ཡ་རབས་བདེ་སྐྱིད་
ཀྱི་རྟིང་མ་ཚུགས་པར་འགྱུར་རོ།།
དེའི་ཕྱིར་ཐེག་ཆེན་སེམས་བསྐྱེད་དང་། སྟོང་ཉིད་འཚོལ་བྱེད་ཀྱི་ཤེས་
རབ། ལས་འབྲས་ཀྱི་རྣམ་བཞག་སོགས་དམ་པའི་ལྷ་ཆོས་ཀྱི་ཤེས་པར་བྱ་བ་
ཐམས་ཅད་སྤང་བྱ་སྐྱོན་ཅན་གཏན་ནསམ་ཡིན་པར། བླང་བྱའི་གཞི་རྩ་དང་།
མིའི་རིགས་འཕེལ་རྒྱས་ཀྱི་ལོ་རྒྱུས་དང་འབྲེལ་ལ། ཁྱབ་ཆེ་ཞིང་། ཚན་རིག་
སྐྱོང་བའི་མ་མ་དང་དེང་རབས་ཅན་དུ་འགྱུར་བའི་རིགས་པའི་དཔལ་ཡོན་སྤེལ་
བ་ལའང་ཐུན་མོང་མ་ཡིན་པའི་ནུས་པ་དང་ཡོན་ཏན་ཁྱད་པར་ཅན་ཡོད་པ་མ་
ཟད། མི་རིགས་ཡོངས་ཀྱི་རིག་གནས་ཀྱི་གྲུབ་
བ་ཆ་གཙོ་བོ་ཞིག་ཀྱང་ཡིན་ཏེ།
ཚན་རིག་གི་དེད་དཔོན་ཆེན་པོ་ཨེ་ཡུན་ཟི་ཐན་གྱི་ཀུན་གྱི་ཉམས་རྒུད་ཅེས་པའི་
དཔྱད་རྩོམ་དུ། ཆོས་ལུགས་དང་སྒྱུ་རྩལ་ཚན་རིག་ཚང་མ་སྡོང་བོ་གཅིག་གི་
ཡལ་ག་ཡིན། དེའི་དམིགས་ཡུལ་ནི་མི་ཡི་རིགས་ཀྱི་འཚོ་སྟངས་ལེགས་བཅོས་
བྱེད་པ་དང་། སྤྱིར་བཏང་གི་སེམས་ཅན་གྱི་གནས་སྟངས་ལས་གོང་དུ་སྤར་ཏེ་
རང་དབང་གི་ས་ལ་བཀོད་འདོད་པ་དེ་ཡིན། ཞེས་དང་། ཡང་ཁོང་གི་ཆོས་
ལུགས་དང་ཚན་རིག་ཅེས་པའི་དཔྱད་རྩོམ་དུ། ཚན་རིག་ལ་ཆོས་ལུགས་མེད་
ན་རྐང་བ་ཞ་བོ་དང་། ཆོས་ལུགས་ལ་ཚན་རིག་མེད་ན་མིག་ལོང་བ་ཡིན་ཞེས་



༄༅།།རྗེས་སུ་ཕངས་པའི་ལྷག་བསམ་གྱི་འཛུམ་དཀར།།
133
ཆོས་དང་ཚན་རིག་གཉིས་ཁ་འབྲལ་ཐབས་མེད་པ་སོགས། དྲང་བདེན་མཁས་
པའི་ལེགས་བཤད་དེ་ལྟར་གསུངས་སོ།།
དེས་ན་ང་ཚོས་མནོ་བསམ་ཞིབ་ཚགས་ཅན་ཞིག་བཏང་ན། རང་རྒྱལ་
དང་ཕྱི་རྒྱལ་གྱི་ཚན་རིག་སོགས་ལ་མཁས་པའི་དབང་བོ་རྣམས་ཀྱིས། སངས་
རྒྱས་ཆོས་ལུགས་ནི་ཚན་རིག་གི་འབྱུང་ཁུངས་དང་མ་ཡུམ་དུ་བསྔགས་པ་དོན་
ལ་གནས་སོ།།
འདི་ལྟར་བཤད་ན་འགྲིག་སྙམ་སྟེ། ཚན་རིག་ལ་ཕྱིའི་ཚན་རིག་དང་།
ནང་གི་ཚན་རིག་གཉིས་ཡོད། ཕྱིའི་ཚན་རིག་ནི་ཕྱི་རོལ་འཇིག་རྟེན་གྱི་ས་ཆུ་མེ་
རླུང་དང་ཡོ་བྱད་སྣ་ཚོགས་མང་པོར་ཁ་གཏད་སའི་ཡུལ་དུ་བྱས་ཤིང་། བརྟག་
དཔྱད་ཚོད་དཔག་ལ་བརྟེན་ནས་སྙིགས་དོར་བཅུད་ལེན་བྱེད་ཐབས་ཀྱི་རིག་པ་
རྣམས་དང་། དེ་ལས་གྲུབ་པའི་མཚན་གཞི་ནི། ཕྱིའི་རང་བྱུང་གི་དངོས་པོ་
ཆུ་དང་ཉི་འོད་སོགས་ཀྱིས་བཟོས་པའི་གློག་སྒྲོན་ལྟ་བུའི་ཡོ་བྱད་རྣམས་སོ།།
ནང་གི་ཚན་རིག་ནི། ནང་སེམས་དང་སེམས་བྱུང་སོགས་ལ་ཁ་གཏད་
དུ་ཡོད་ཅིང་། དེའི་ལེགས་ཉེས་བླང་དོར་ལ་བརྟག་དཔྱད་ཞིབ་འཇུག་དག་
པས་སྐྱོན་ཡོན་གྱི་རྣམ་བཞག་གཏན་ལ་འབེབ་བྱེད་ཀྱི་རིག་པ་རྣམས་ཡིན་ལ།
དཔེར་ན། སློབ་སྦྱོང་མི་འདོད་པའི་སློབ་ཕྲུག་ཅིག་ལ་མཚོན་ན། སློབ་སྦྱོང་ལ་
མི་འདུན་པའི་ལྟ་བ་དང་འདོད་བློ། ཕྱིན་ཅི་ལོག་པའི་བསམ་ཚུལ་རྣམས་
ཐབས་མཁས་པས་སྐྱོན་སེལ་ཐེར་འདོན་གྱི་འོད་སྟོང་ལྡན་པའི་སློབ་སྦྱོང་གི་ལམ་
དུ་དཀྲི་ཐབས་རིག་པ་རྣམས་སོ།།
གཞི་གཅིག་ལ་སྦྱར་ན། མི་ཡི་ཕྱི་ལུས་ཀྱི་ཤ་ལྤགས་རུས་གསུམ་གྱི་གྲུབ་
ཆ་དང་ཁྲག་གི་རྒྱུ་ཚུལ། དབུགས་འགྱུའི་གཏོང་ལེན། འབྱུང་ཁམས་འཕེལ་



134
མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ཟད་དང་སྙོམས་སྟངས་སོགས་དཔྱད་པའི་རིག་པ་རྣམས་ཕྱིའི་ཚན་རིག་དང་།
ནང་སེམས་ཁམས་ཀྱི་རྣམ་བཞག་ལ་དམིགས་ནས་སེམས་དང་སེམས་བྱུང་གི་ངོ་
བོ་དང་མཚན་ཉིད། བཟང་ངན་གྱི་དབྱེ་བ། ངན་པ་སུན་འབྱིན་དང་།
བཟང་པོ་སྤེལ་ཚུལ། རྣམ་ཤེས་འཕོ་ཚུལ་དང་། ཕྱི་མར་ཉིང་མཚམས་སྦྱོར་
ལུགས་སོགས་གཏན་ལ་འབེབ་བྱེད་ཀྱི་རིག་པ་རྣམས་ནི་ནང་གི་ཚན་རིག་ཅེས་
བཤད་ཀྱང་འགལ་བ་མེད་དོ།།
དེ་ལྟར་ན་གཉིས་ཀ་སྐྱོན་ཡོན་དང་ལེགས་ཉེས་གཏན་འབེབ་ཀྱི་རིགས་
པར་འདྲ་ཡང་། གཟུགས་སྒྲ་དྲི་རོ་སོགས་ཕྱི་དངོས་པོའི་རྣམ་བཞག་ལ་ཁ་
གཏད་ཀྱིས་དཔྱད་པ་དང་ནང་བསམ་བློ་དང་སེམས་ཁམས་ཀྱི་རྣམ་བཞག་ལ་ཁ་
གཏད་ཀྱིས་དཔྱད་པས་ཕྱི་ནང་གི་ཚན་རིག་གཉིས་སུ་ཕྱེ་ཆོག
འགྲོ་བ་མིའི་རིགས་ཀྱི་འཚོ་གནས་ཕྱིའི་ཡོ་བྱད་སྣ་ཚོགས་ལ་ཚན་རིག་
གིས་དཔྱད་པ། བསམ་གཞིག་དང་འཕེལ་རྒྱས་ཇི་ལྟར་ཡོད་པ་དེ་བཞིན།
ནང་སེམས་ཀྱི་རྣམ་བཞག་ལའང་རྟོག་ཞིབ་དོ་སྣང་ཆེན་པོ་བྱེད་དགོས་པ་རེད།
དེ་ལྟར་བྱས་ན། བཟང་ངན་གྱི་ལས་དང་བྱ་བ་སྣ་ཚོགས་སྒྲུབ་པའི་ལུས་ངག་གི་
སྤྱོད་ལམ་སློང་བྱེད་ཀྱི་རྩ་བའི་སེམས་ཀྱི་འཁྱེར་སོ་དང་། འདོད་ཚུལ་ལེགས་
ཉེས་སོགས་ལ་དངོས་ཐོག་དངོས་ཡོད་ཀྱིས་ངེས་ཤེས་ཟབ་མོ་རྙེད་ཐུབ་ཅིང་།
དེས་མིའི་རིགས་ཀྱི་རང་བཞིན་ལའང་འགྲེལ་བཤད་གསལ་བའི་སྡོམ་ཚིག་འབྲི་
ཐུབ་སྟེ། མིའི་བཟང་ངན་དང་ཁྱད་པར་སོགས་སེམས་ཀྱི་བཟང་ངན་དང་
ཁྱད་པར་སོགས་ཀྱིས་འཇོག ཁོ་ཚོ་སེམས་ཀྱི་རྗེས་སུ་འབྲང་བའི་ཕྱིར་རོ།
ནང་སེམས་ཁམས་རིག་པའི་ཤེས་བྱ་འདི་དག་ཕྱིའི་ཚན་རིག་གི་བུ་ཆུང་
བདག་གཉེར་དང་སྐྱེད་སྲིང་བྱེད་པའི་མ་མ་ལྟ་བུ་དང་། ནང་བསྟན་རིག་



༄༅།།རྗེས་སུ་ཡངས་པའི་ལྷག་བསམ་གྱི་འཛུམ་དཀར།།
135
གནས་དང་བྲལ་བའི་ཚན་རིག་ནི་སྐྱོང་མཁན་གྱི་མ་ ཤི་བའི་དྭ་ཕྲུག་དང་
མཚུངས་པ་རེད། བྱམས་སྙིང་རྗེ་སོགས་ཚད་མེད་བཞི་དང་། གཞན་ཕན་
སེམས་བསྐྱེད། ལས་འབྲས་རྣམ་ བཞག་ སོགས། ནང་ བསྟན་ ཤེས་བྱ་ལ་
གོམས་པ་དང་དོ་སྣང་ཅི་ཡང་མི་བྱེད་པར་ཕྱིའི་ཚན་རིག་ཁོ་ན་ལ་ཁ་ཕྱིར་བལྟས་
འབའ་ཞིག་གིས་འདས་ན། འཛམ་གླིང་ཞི་བདེ་དང་མི་རིགས་མཐུན་སྒྲིལ།
ཡ་རབས་གོམས་གཤིས་དང་། ཚན་རིག་སྤེལ་བའི་རྨང་གཞི་དང་རྩ་བ་མེད་
པར་སོང་བས་མིའི་རིན་ཐང་མི་ཤེས་ཤིང་། མི་ཚེ་བཟང་པོ་ཆུད་ཟོས་སུ་གྱུར་
ཏོ།།
གནོད་སེམས་དང་ཕྲག་དོག་ཁོང་ཁྲོ་དང་ཧམ་སེམས་མ་རབས་ཚུལ་
མིན་འོས་མིན་གྱི་ལྟ་སྟངས་དག་གི་མགོ་གནོན་ཐབས་བྲལ་བས། ཕྱིའི་ཚན་
རིག་ཁོ་ན་ནི། སྨྱོན་པའི་ལག་ལ་རལ་གྲི་ཤོར་བ་དང་མཚུངས་པས། མིའི་
རིགས་ཀྱི་འཚོ་གནས་བཟང་པོར་དང་། བདེ་སྐྱིད་ཀྱི་རྨང་གཞིར་མི་འགྲོ་བར།
བསམ་ངན་སྦྱོར་རྩུབ་ཀྱི་དབང་དུ་གྱུར་ཏེ། རྡུལ་ཕྲན་མཚོན་ཆ་ལྟ་བུས་མིའི་
རིགས་ཀྱིས་བསྐྲུན་པའི་འཇིག་རྟེན་སྣོད་བཅུད་ཀྱི་བཀོད་པ་འདི་སྐད་ཅིག་ལ་
རྡུལ་དུ་བརློག་པའི་ཉེན་ཁའི་གནས་སུའང་སླེབས་ཡོད་པ་རེད།
དེ་ལྟ་ན། ང་ཚོའི་ཕྱིའི་ཚན་རིག་འདི་ནི། ནང་སེམས་ཀྱི་བློ་རྩལ་ལས་
འཁྲུངས་པ་ཡིན་ལ། མིའི་རིགས་ཀྱི་འཚོ་གནས་ལ་ཕན་ཐབས་སུ་དག་བསལ་
སྐྱོན་འདོན་བྱེད་མཁན་དང༌། ཐལ་དྲགས་ མགོ་ གནོན་བྱེད་ པའི་གཉེན་
པོའང་། སེམས་ཁམས་ལ་ལྟ་བའི་ཚན་རིག་འདི་ལས་མ་འདས་སོ།
དེས་ན་ས་སྒང་གླང་བོ་གཅིག་གི་ཕང་ལ་གནས་འཆའ་བའི་མིའི་རིགས་
ཀྱི་སྐྱེ་བོ་ཕོ་མོ་སུ་ལ་མཚོན་ན་ཡང་། སྤྱི་ཚོགས་འཚོ་གནས་ཀྱི་བདེ་སྐྱིད་དམ་



136
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
པའི་རྨང་གཞིར་བསྲེལ་བར་བྱ་བ་ནི་ཕྱིའི་ཚན་རིག་དང་། མཉམ་མེད་བུ་རམ་
ཤིང་བའི་ནང་བསྟན་ཆོས་ལུགས་དང་། དེ་སྤེལ་བྱེད་འཛམ་གླིང་རྒྱན་དྲུག་
མཆོག་གཉིས་ཀྱི་རིགས་པ་དྲི་མ་མེད་པ་སྟེ། ཕྱི་ནང་གི་ཚན་རིག་གཉིས་ཀའི་
ཉིང་བཅུད་མཐུན་སྡེབ་དང་དཔུང་བ་མཉམ་གཤིབ་ཀྱི་ཚུལ་དུ་བསླབ་བྱའི་སྙིང་
བོ་དང་གནད་ཀྱི་དོན་པོ་ཞིག་ཏུ་བླངས་ན། ད་གཟོད་ཚན་རིག་དཔལ་འབྱོར་
དང་། གནོད་མེད་ཞི་བདེ། མི་རིགས་བདེ་སྐྱིད་སོགས་འཕྲལ་ཕུགས་དགེ་
ལེགས་ཐམས་ཅད་ཀྱི་གཞི་རྩ་ཚུགས་པ་ཡིན་ནོ་ཞེས་བདག་གིས་རྟ་རྒྱུགས་ཞོར་
ལ་ཀི་སྐད་གཏོང་བའི་དཔེ་ལྟར་གླེང་བ་ཡིན་ནོ།།
དཀྱུས་ལ་འཇུག་པར་བྱའོ། ཁྱོད་ཀྱིས། མི་རིགས་ཀྱི་ཆོས་དང་རིག་
གཞུང་མེད་ཀྱང་། སྐྱོན་མེད་པར་འདོད་པའང་གཏན་ནས་མི་འཐད་ཏེ། མི་
རིགས་ཞེས་པ་འདི་རིགས་རྒྱུད་རུས་རྒྱུད་སོགས་ཀྱིས་སོ་སོར་ཕྱེ་ན། འབྲལ་
དཀའབའི་འགལ་འདུ་མང་པོ་ཡོད་པའི་དབང་གིས། དེང་སང་རྒྱལ་ཁབ་ཕྱི་
ནང་གང་ན་ཡང་མི་རིགས་ཟེར་བ་འདི་གཙོ་བོར་ཆོས་དང་རིག་གནས་ཀྱི་ཐུན་
མོང་མ་ཡིན་པའི་རྟགས་མཚན་གྱི་སྟེང་ནས་འཇོག་པ་རེད། དེའི་ཕྱིར་བོད་མི་
རིགས་ཀྱི་ལོ་རྒྱུས་རིང་མོའི་ཆོས་དང་རིག་གནས་ཕུན་སུམ་ཚོགས་པ་འདི་ཡང་
མི་རིགས་མཚོན་བྱེད་ཀྱི་རྒྱན་ཆ་དང་། མི་རིགས་ཀྱི་བླ་སྲོག་ལྟ་བུར་གྱུར་ཡོད་
པར་མ་ཟད། རིག་གནས་ནི། མི་རིགས་རང་ཉིད་གོང་བུ་གཅིག་གྱུར་དང་
འབྲལ་མེད་ལྷན་ཅིག་སྡོམ་པའི་ཕྲེང་ཐག་ལྟ་བུ་ཡིན་པས། རིག་གནས་མེད་ཚེ།
རྒྱ་མཚོ་ལ་ཁ་བ་བཞིན་དུ་གཞན་དག་གི་ནང་དུ་རིས་མེད་ཁ་ཐོར་དུ་འགྲོ་ཞིང་།
བོད་མི་རིགས་ཟེར་བ་ནི་རྨེག་མེད་སྣང་མེད་དུ་མཆི་བར་རྒྱལ་ཁབ་ཕྱི་ནང་གི་
འདས་པའི་ལོ་རྒྱུས་དག་གིས་གསལ་བར་མཚོན་ནོ།།



༄༅།།རྗེས་སུ་ཕངས་པའི་ལྷག་བསམ་གྱི་འཛུམ་དཀར།།
137
ཡང་ཁྱོད་ཀྱིས་གཞི་བདག་ལྷ་ཀླུ་གཉན་སོགས་ལ་གསོལ་མཆོད་སོགས་
ཕུལ་པས་མིའི་བདེ་སྡུག་ལ་ ཕན་པ་ཏིལ་འབྲུ་ཙམ་གྱི་རྡོ་ཡང་མི་ཐོགས་པར་
བཤད་པ་དང་། དགེ་བ་བཅུ་སྲུང་བ་དང་མི་དགེ་བཅུ་སྤོང་བ། ཡི་གེ་འབྲི་
མཆོད་སོགས་ཆོས་སྤྱོད་བཅུ་ལ་གོམས་པ་སོགས་ཀྱང་། བག་ཆགས་རྙིང་བའི་
གྲུབ་ཆ་དང་རྩ་བར་སྒྲོག་ཅིང་། སྤོང་དགོས་ཀུ་ཅོ་བཏོན་པ་འདིས། ཁྱོད་ལ་
ལས་འབྲས་ཀྱི་རྣམ་བཞག་སོགས་ཟབ་མོ་ཆོས་ཀྱི་བསྟན་དོན་ལ་ངེས་ཤེས་ཕྲ་མོ་
ཙམ་ཡང་མེད་པའི་དན་རྟགས་མངོན་དུ་གྱུར་ཅིང་། ཐ་ན་རང་གི་གནས་བབ་
ཀྱི་བྱ་བའི་མགོ་རྟིང་རྣམས་ཀྱང་གོ་ལྡོག་དགོས་པའི་ཐ་ཚིག་བསྙད་པ་སྟེ། ཁྱོད་
རང་ཉིད་ཀྱི་གནས་བབ་ལ་མཚོན་ན། མི་གསོད་རྟ་གསོད་དང་གཞན་རྒྱུ་རྐུ་
འཕྲོག་སོགས་མི་དགེ་བཅུའི་ལས་ངན་པ་འདི་རིགས་ཀྱི་སྒོ་མི་སྡོམ་པར་ཡ་
རབས་ཀྱི་མདུན་ལམ་ ཇི་ ལྟར་འཚོལ། ཆོས་དང་ མི་ མཐུན་ པ་ ཅི་ བཤད།
འཛམ་གླིང་གི་ཡུལ་གྲུ་གང་ནའང་ཆེས་ཐ་ཤལ་མ་རབས་ཀྱི་སྤྱོད་སྟངས་ཉག་
གཅིག་ཏུ་ངོས་འཛིན་བྱས་ཏེ། ཁྲིམས་ཆད་ཀྱིས་ཚར་གཅོད་བྱེད་བཞིན་ཡོད་
པ་མ་ཡིན་ནམ། ཁྱོད་ཀྱང་ལས་ངན་པ་འདི་དག་དང་འདྲེས་ནས་གནས་
འདིར་ཡུན་རིང་འཚོ་བ་དང་། དཔལ་འབྱོར་ཚན་རིག་སོགས་འཕེལ་ཁ་རྒྱས་
པའི་མདུན་ལམ་ཞིག་ཡོད་སྲིད་དམ། བསམ་བློ་ག་ལེར་ཐོངས། གཞན་ཡི་གེ་
འབྲི་བ་དང་། དབུལ་བོར་སྦྱིན་པ་གཏོང་བ། གཞན་གྱི་བཤད་ཁྲིད་ལ་ཉན་
པ་དང་དོན་ལ་བསམ་པ། རིག་གཞུང་ཀློག་པ་དང་ཟབ་དོན་བློར་འཛིན་ཅིང་
བླང་དོར་གཞན་ལ་འཆད་པ་སོགས་ཆོས་སྤྱོད་ཀྱི་བྱ་བ་འདི་རྣམས་ཀྱང་ཡར་
རྒྱས་སུ་འགྲོ་དགོས་པའི་བོད་མི་རིགས་ཀྱིས་ཉམས་སུ་ལེན་དགོས་པ་མ་ཟད།
ཁྱོད་ཀྱིས་བྱ་བ་དང་མདུན་ལམ་ལའང་འབྲལ་ཐབས་བྲལ་བའི་དོན་དག་ཅིག་མ་



138
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ཡིན་ནམ། འདི་དག་དང་ཁ་གྱེས་ན། ཁྱོད་ཀྱང་གནས་བབ་ཀྱི་བྱ་བ་དང་ཟླ་
ཕོགས་ཀྱི་ཆུང་མས་མྱུར་དུ་སྤངས་ཏེ་རིང་དུ་གྱེས་འགྲོ་བ་མ་ཡིན་ནམ། སྤང་བྱ་
བླང་བྱར་དང་། བླང་བྱ་དོར་བྱར་མོས་པའི་ལྟ་བ་འདི་བོད་ཆེན་པོའི་མི་རིགས་
ལ་ཆེ་ཆེ་ཤོམ་ཤོམ་དུ་ངོམ་པ་ནི། མི་རིགས་གཞན་གྱི་མདུན་དུ་ཁྱོད་མ་ཟད་
ང་ཚོ་ཡང་ངོ་ཚས་བཞིན་མདངས་དམར་པོར་བྱེད་པའི་བྱིས་བློའི་རོལ་རྩེད་ཅིག་
ཏུ་སྣང་ངོ༌།
ཡང་ཁྱོད་ཀྱིས་“ཤེས་རྒྱ་མི་གཙོ་བགྲེས་པོ་གཙོ་བོའི་དཔེ་སྲོལ་དང་། ཚེ་
བར་འཕྲད་ན་ལྕེ་བསྣར་རྐུབ་འཕུར་གྱི་དཔེ་སྲོལ་”ཞེས་སོགས་“རིང་དུ་འདོར་
བྱ་ཉིད་དོ་”ཟེར། འོ་ན། བུ་ཤེས་ཡོན་ཅན་ཞིག་ཡིན་ན། བུ་གྲལ་མགོ་དང་
ཕ་གྲལ་མཐར་འདུག་དགོས་པ་དང་། ཕ་རྒན་བུའི་གཡོག་ཏུ་ངེས་པར་ཚུད་
དགོས་པ་ལྟ་བུར་འགྱུར་བས་འདི་ནི་འཇིག་རྟེན་ཐ་སྙད་དང་འགལ་ཞིང་། ཁ་
སྐྱེངས་པའི་གནས་མ་ཡིན་ནམ། མཐོ་ས་དང་ཆེ་བར་འཕྲད་ན་ལྕེ་བསྣར་རྐུབ་
འཕུར་སོགས་ཀྱི་བརྩི་བཀུར་བྱེད་པ་ཡང་མི་ཡི་ཉམས་སུ་བླང་བྱ་ལས་དོར་བྱར་
ཇི་ལྟར་བཤད། གོང་ལ་བརྩི་བཀུར་དང༌
། དམན་ལ་བྱམས་སྐྱོང་། མི་ཡི་ཆེ་
ཆུང་སོགས་ཤེས་པ་མི་ལ་ངེས་པར་མཁོ་བའི་བླང་བྱ་མ་ཡིན་ནམ། བཤད་ཚུལ་
འདི་སོགས་དང་། གཞན་ཡང་ཉིས་སྟོང་ལོའི་མཚོ་སྔོན་ཚགས་པར་ཞིག་ཏུ་
ཡང་བུས་ཕ་ཤི་བའི་རྗེས་སུ་མ་རྒན་བསད་པའི་གནས་ཚུལ་ཞིག་བཤད་དེ། མི་
འབྱོར་བཞིན་དུ་བུས་མ་བསད་པའང་རྒྱུ་འབྲས་ཀྱི་སྲོལ་སྲུང་བའི་ཕྱིར་རམ་ཁྲེལ་
ཡོད་ཅིག་གི་བཟོ་ལྟ་སྟོན་ཆེད་ཅེས། མ་རྒན་ངོ་ཚ་ཁྲེལ་ཡོད་སོགས་ཀྱི་དབང་དུ་
གྱུར་པས་ལན་པར་བརྗོད། ཡ་རབས་ཀྱི་བསྟན་སྲིད་ལུགས་གཉིས་ལ་མེད་མི་
རུང་བའི་ཆོས་གཉིས་ཏེ་ལས་རྒྱུ་འབྲས་དང་། ངོ་ཚ་ཁྲེལ་ཡོད་གཉིས་ཀྱང་མི་



99རྗེས་སུ་ཕངས་པའི་ལྷག་བསམ་གྱི་འཛུམ་དཀར།།
139
དགོས་པར་སྨྲས་པ་སོགས་ནི་མིའི་གོམས་གཤིས་བཟང་པོ་རྒུད་པའི་བྱུར་འདྲེན་
དང་ཁྲིམས་མེད་ལུགས་མེད་ཀྱི་གོམས་གཤིས་ཡ་ང་བ་དུད་འགྲོའི་སྤྱོད་ལམ་ལྟ་
བུ་ཞིག་བླང་བྱར་བསྟན་པ་མ་ཡིན་ནམ། དེ་ནི་མཐུན་སྒྲིལ་ཞི་བདེ་དང་ཡ་
རབས་གོམས་གཤིས། ཆོས་སྲིད་གཉིས་ཀྱི་བགྲོད་ལམ་ལ་མནོ་བསམ་ཅི་ཡང་
མེད་པའི་ལོག་བཤད་ཅིག་ཏུ་འཁུམས་སོ།།
གཞན་ཡང་“དགེ་སྡིག་གང་ཡང་རང་གི་འཚོ་གནས་ལ་ཕན་ན་ལག་ཏུ
བསྟར་བ་ཉིད་”ཅེས་རང་གི་འཚོ་བའི་སྐྱིད་དྲོད་ལ་འགྲོ་བ་ཞིག་ཡིན་ན། ལག་
བསྟར་བྱེད་རྒྱུ་ཉིད་དུ་བརྗོད་པ་ནི་ཐལ་དྲགས་པའི་བཤད་ཚུལ་ཞིག་སྟེ། རང་
གི་འཚོ་གནས་ལ་ཕན་ཚེ་ཕ་ལ་རྡུང་རྡེག་དང་མ་ལ་ལོག་པར་སྤྱོད་པ་སོགས་ཀྱང་
བྱེད་ཕོད་ཅིང་རུང་བ་ཞིག་ཡིན་ནམ། ད་དུང་ཁྱོད་ཀྱིས“་ བྱང་ཆུབ་སེམས་
དཔས་སེམས་ཅན་གྱི་དོན་བྱ་ཚུལ”སོགས་རྒྱལ་སྲས་ཀྱི་སྤྱོད་པ་རྣམས་འདོར་བྱ་
བག་ཆགས་རྙིང་བའི་གྲུབ་ཆར་བཤད་པ་དང་། ཕྲག་དོག་ཆེ་བ་དང་རུ་ང་སྐྱེན་
པ། ལེ་ལོ་དང་སྤྱི་དོན་ཡལ་བར་འདོར་བ་དང་། ཐུན་མོང་གི་རྒྱུ་ལ་ཧམ་ཤ་
རྒྱག་པའི་རང་གཤིས་སོགས་“བཅོས་བསྒྱུར་བྱ་བའི་ཆོས་ཁོ་ན་རེད”་ ཅེས་
ཕྲག་དོག་རུ་ང་སོགས་ཀྱི་ཉེས་སྐྱོན་འདི་དག་གིས་མ་གོས་པའི་རྒྱལ་སྲས་ཀྱི་སྤྱོད་
པ་རྣམས་སྤང་བར་བྱས་ཏེ།
ཕྲག་དོག་སོགས་ལ་བཅོས་བསྒྱུར་འདོད་པ་ནི།
གསེར་གྱི་གོང་བུ་སྤངས་ནས། གསེར་འཚོལ་བའི་དཔེ་ལྟར་མ་གྱུར་ཏམ། ད་
དུང་འདི་ལྟ་བུའི་དོན་གྱི་འགལ་འདུ་དང་། བརྡ་སྤྲོད་ཀྱི་སྦྱོར་ཚུལ། རྣམ་
གྲངས་བགྲང་བའི་སྐབས་དག་ཟློས་སྐྱོན་སོགས་ཚིག་དོན་གྱི་ཐད་ལ་མི་མཐུན་
པའི་བརྗོད་པར་བྱ་བ་མང་དུ་ཡོད་ཀྱང་། དགོས་པ་ཆེར་མ་མཐོང་ཞིང་ཡིག་
ཚོགས་བསྐུངས་ཕྱིར་རེ་ཞིག་བཞག་གོ།



140
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
དེ་སྐད་གླེང་བའི་ལེགས་ཉེས་བླང་དོར་ལ་ ས་མཚམས་དང་བློ་ཡིས་
དཔྱད་འཇོག་མེད་པར་ཐམས་ཅད་མེད་བརླག་ཏུ་གཏོང་བའི་བླང་བྱ་བཏོན་པ་
ནི། མི་རིགས་རང་གི་ཆོས་དང་རིག་གནས་ཀྱི་ཟབ་ཁྱད་མ་རྟོགས་ཤིང་།
གལ་འགངས་ལ་ཞིབ་འཇུག་ཕྲ་མོ་ཙམ་ཡང་མེད་པའི་འབྲས་རྟགས་ཡིན་ལ།
དེ་དང་མཐུན་པར་ཆོས་ཀྱི་འགངས་དང་གནད་མ་གོ་བ་གཞན་དག་གིས་ཀྱང་།
དགེ་འདུན་གྱི་སྡེ་ཆེ་ཆུང་རྣམས་ཀྱི་བཤད་པའི་འཆད་ཉན་དང་སྒྲུབ་པའི་ཉམས་
ལེན་སོགས་དམའ་ཕབ་དགོས་མེད་དུ་བཤད་ནས་མི་རིགས་ལ་ཤ་ཚ་བར་མོས་
པ་སོགས་ནི། ལོག་རྟོག་ཆང་གིས་བཟི་བའི་བླ་རྡོལ་དང་། ཁྱི་བརྒྱགས་སྐར་
མར་ཟུག་པའི་དཔེ་ཡིས་མཚོན་བྱ་ཁོ་ནའོ།།
སྲོལ་རྒྱུན་དང་གསར་དར་གྱི་རིག་གནས་གང་ལ་མཚོན་ནའང་དཔྱད་
པ་ཞིབ་ཚགས་ཅན་གྱིས་བརྟག་ན་བཟང་ངན་དྭངས་སྙིགས་འབྱེད་རྒྱུ་ཡོད་པ་
སྨོས་མ་དགོས་ཤིང་། དེང་སང་སྤྱི་ཚོགས་ཀྱི་ཁྲོད་ན་བླ་སྤྲུལ་དང་གྲྭ་བཙུན་གྱི་
ཕྱི་ཚུལ་འཛིན་པ་རེ་གཉིས་ཀྱིས། བྱ་བའི་ཐོ་ཅོ་དང་
། ངན་པ་རྫུན་བཟོ་རིག་
པས་མང་ཚོགས་ལ་བསླུ་བྲིད་དང་མགོ་བསྐོར་གཏོང་བ་དང་ངན་གཡོ་ཕྱོགས་
ཞེན་གྱིས་དགེ་འདུན་གྱི་སྡེ་རིས་སུ་བཅད་དེ། ཁྱོད་ཤི་ང་གསོན་གྱི་དབྱེན་
དཀྲུག་སློང་བ་སོགས་ཚུལ་མིན་ལུགས་མིན་ཀྱི་ངན་གཡོ་རྫུན་འཁྱེར་སྣ་དགུ་སྤྱད་
དེ་བླ་མ་དགེ་འདུན་དང་བསྟན་པའི་སྙན་གྲགས་ལ་རྨ་འདོན་པ་དང་ཞབས་
འདྲེན་ཐི་གུ་འདོགས་མཁན་ཅི་ཡོད་རྣམས་ནི་དགག་བཞག་ཐེར་འདོན་བྱེད་པ་
ལས། བྱེ་བྲག་པའི་སྐྱོན་ཉེས་དེ་རྣམས་བསྟན་པ་དང་དེ་འཛིན་གྱི་གང་ཟག་སྤྱི་
ལ་ཧྲིལ་འགེབས་བྱེད་པ་གནས་མིན་ལ། མང་ཚོགས་ཀྱི་ཁྲོད་ནའང་འཇིག་
རྟེན་གྱི་དཔུང་གཉེན་ཙམ་ལས་མི་ལྕོགས་པའི་ལྷ་དང་གཞི་བདག་སོགས་ལ་གློ་



རྗེས་སུ་ཕངས་པའི་ལྷག་བསམ་གྱི་འཛུམ་དཀར།།
141
སྙིང་བྲང་གསུམ་གཏད་དེ་འདི་ཕྱིའི་སྐྱབས་གནས་མཐར་ཐུག་ཏུ་བཀུར་བ་དང་།
བརྒྱ་ཆའི་བརྒྱད་ཅུ་རིག་གནས་སློབ་སྦྱོང་ལ་མི་དགའ་བ་ ཤ་སྟག་ཡིན་པ་དེ་
རིགས་ནི་བག་ཆགས་ངན་པ་དང་རྨོངས་པ་རྒྱུན་འབྱམས་ཀྱི་ལུགས་སྲོལ་ངན་པ་
ཡིན་པས་འདོར་དགོས་ཀྱང་། འདི་སོགས་ཀྱི་ཡུལ་སྲོལ་གོམས་གཤིས་དང་།
མི་རིགས་ཀྱི་སྲོལ་རྒྱུན་བཟང་པོ་རྣམས་ཀྱང་འདོར་དགོས་པར་སེམས་པ་ནི་སྤྱི་
དང་དམིགས་བསལ་གྱི་ཞིབ་ཆ་མེད་པའི་རྣམ་འགྱུར་དང་གསེར་དང་ཕྱི་སའི་
ཁྱད་པར་ལ་རྨོངས་ནས་མཉམ་དུ་དོར་བྱར་འདོད་པ་ཁོ་ནའོ།།
སྤྱིར་སུ་ལ་མཚོན་ནའང་མིང་དོན་དང་མཐུན་པའི་ཞིབ་འཇུག་པ་ཞིག་
གི་མཚན་ཉིད་དང་ཆོ་ལོ་དབང་འདོད་ན། འཇུག་བྱའི་གནས་ལ་གོ་རིགས་
ཟུང་འབྲེལ་གྱི་སྒོ་ནས་ལེགས་ཉེས་བླང་དོར་གྱི་སྤུ་རིས་གསལ་བོར་འབྱེད་ཐུབ་
པ་ཞིག་ཡིན་དགོས། བསླབ་བྱའི་གཞུང་ལ་དཔྱད་པ་རགས་འཇུག་ཙམ་ཡང་
མ་སོང་བར་ཞིབ་འཇུག་པའི་མིང་འུར་གྱིས་ཇི་ལྟར་བསྒྲགས་ཀྱང་། དེ་ཙམ་
གྱིས་གར་ཡང་མི་ཕྱིན་ལ་ཅི་ཡང་མི་ལྕོགས་པས བོད་ཤེས་རིག་ཆེན་པོའི་སྒོ་
ནང་དུ་ཡང་མ་ཚུད་པར་རྒྱུས་ལོན་ཁུལ་བྱས་ཏེ། ཡིན་མིན་སྣ་ཚོགས་ཀྱི་དགག་
བཞག་འདྲ་མིན་མང་དུ་བྱེད་པ་ནི་མི་གཟུགས་ངོ་གནོང་མེད་པ་དག་གི་ཅི་ཡང་
མི་ཤེས་པའི་རྣམ་འགྱུར་ལས་མ་འདས་སོ།།
དེས་ན་ཐོག་མར་མི་ཤེས་པ་ ཤེས་ པར་བྱེད་པའི་སློབ་ སྦྱོང་ གལ་ཆེ་
འགངས་ཆེར་བྱེད། ཤེས་པ་གཏིང་ཟབ་ཏུ་གཏོང་། དེའི་ནང་གི་ཉེས་ཆ་གང་
ཡིན་དང་། ལེགས་ཆ་ཅི་ཡོད། གང་ཞིག་ལ་རིག་གནས་ཀྱི་རིན་ཐང་དང་བློ་
བསྐྱེད་ཡོད་པ་དང་། བེད་སྤྱོད་བྱས་ན་དགོས་ཕན་ཆེ་བ་དང་། གང་ཞིག་ལ་
རིག་གནས་ཀྱི་རིན་ཐང་བྲལ་ཞིང་དགོས་ཕན་མེད་པ་སོགས་ལ་ཞིབ་འཇུག་ཟབ་



142
མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
མོས་སྙིགས་དོར་བཅུད་ལེན་བགྱིས་ཏེ། ལེགས་ཆ་སྣ་ཚོགས་ཀྱིས་རྨང་གཞིར་
བྱས། གཞན་པའི་རིག་གནས་དང་དགོས་མཁོ་གང་ཡོད་ཀྱི་ལེགས་ཆས་ཆད་
པ་ཁ་སྐོང་དང་སྙིང་བོ་ཚུར་ལེན་གྱི་ཐབས་ལམ་ལག་བསྟར་བྱེད་པ། ཡུལ་དང་
དུས་ཀྱི་དབང་གིས་མི་འཚམ་པའི་རང་གི་ཡུལ་སྲོལ་གོམས་གཤིས་དང་རིག་
གནས་སོགས་ལའང་གང་ལ་གང་འཚམ་གྱི་བཅོས་བསྒྱུར་ཇེ་ལེགས་སུ་གཏོང་བ་
སོགས་འཕྲལ་ཕུགས་ཀུན་ཏུ་ཕན་གནོད་ཆེ་ཆུང་སོགས་སུ་དཔྱད་པ་གནད་དུ་
ཐིངས་པ་བགྱིས་ཏེ། རྒྱ་ཆེ་ས་ལས་སྙིགས་དོར་བཅུད་ལེན་བྱེད་པ་ནི་མི་རིགས་
ཡར་རྒྱས་སུ་སྤེལ་བ་ལ་འདོར་ཐབས་མེད་པའི་བགྲོད་ལམ་ཉག་གཅིག་ཡིན་ནོ།།
དེའི་ཕྱིར་ངེས་དོན་གྱིས་མི་རིགས་ལ་ཤ་ཚ་ཞིང་སྙིང་ཉེ་བ་ཞིག་ཡིན་ན་མ་
མཐའ་འང་དེ་ལྟ་བུའི་རྨང་གཞི་ཡོད་དགོས་པ་རེད། ཀུན་སློང་གི་ཆ་ཙམ་
བཟང་ཡང་གཞན་ལ་ཕན་པ་སྒྲུབ་པའི་ནུས་པ་དང་ལེགས་ཉེས་རྣམ་པར་འབྱེད་
པའི་ཤེས་རབ་ཀྱི་མིག་དང་བྲལ་ན་ཅི་ཡང་མི་ཡོང་བའི་ཕྱིར་རོ།
དེ་ཕྱིར་འདིར་ང་ཚོའི་མིག་དཔེར་བླང་བྱ་བླ་ན་མེད་པའི་དཔེ་ཞིག་
བཀོད་ན། མཉམ་མེད་བུ་རམ་ཤིང་བ་མཆོག་སྔོན་སློབ་པ་ལམ་གྱི་གནས་
སྐབས་ཏེ། སངས་མ་རྒྱས་པའི་སྔ་རོལ་ཏུ་བདེ་འདོད་སྡུག་བསྔལ་མི་འདོད་
པའི་མ་གྱུར་སེམས་ཅན་འདི་རྣམས་ཁམས་གསུམ་འཁོར་བའི་ཀློང་ན་སྡུག་
བསྔལ་དྲག་པོས་མནར་ཞིང་འཚེ་བ་ལ། གཞན་དོན་འཁུར་འཁྱེར་གྱི་སྙིང་རྗེ་
ཆེན་པོ་སྐྱེས། སེམས་ཅན་འདི་དག་སྡུག་བསྔལ་གྱི་གནས་ལས་ གྲོལ་བའི་
ཐབས་ཅི་ཡོད་དགོངས་པས། བྱང་ཆུབ་ཀྱི་སེམས་བསྐྱེད་ཕར་ཕྱིན་དྲུག་དང་
བསྡུ་བ་བཞི་ལ་སོགས་པ་རྒྱལ་སྲས་ཀྱི་སྤྱོད་པ་ཐམས་ཅད་ཚུལ་བཞིན་ཉམས་སུ་
བླངས། ཆོས་དང་ཆོས་མིན་དང་ཆོས་ཀྱི་གནས་ལུགས་ཕྲ་རགས་ཐམས་ཅད་



རྗེས་སུ་ཕངས་པའི་ལྷག་བསམ་གྱི་འཛུམ་དཀར།།
143
གསལ་བོར་འབྱེད་པའི་བློ་དང་ཤེས་རབ་རྣམས་དཀའ་སྤྱད་སྡུག་རུས་ཀྱི་མཐའ་
ལ་ཐུག་པར་གོམས་པ་སྟེ། མདོར་ན་བྱ་དཀའི་རྩོལ་བ་མི་དམན་པས་སྒྲིག
གཉིས་ཀྱི་སྐྱོན་ཀུན་སེལ་དང་། ཐབས་ཤེས་གཉིས་ཀྱི་ཡོན་ཏན་ཀུན་རྫོགས་
པའི་སངས་རྒྱས་ཀྱི་གོ་འཕང་ཐོབ་ན། སེམས་ཅན་འདི་རྣམས་སྡུག་བསྔལ་གྱི་
རྒྱ་ལས་སྒྲོལ་བའི་ཐབས་ཡོད་པར་གཟིགས་ཏེ། དེ་ལྟར་ཉམས་སུ་བླངས་ནས་
རྣམ་མཁྱེན་རྒྱལ་བའི་གོ་འཕང་ཐོབ། གདུལ་བྱའི་ཁམས་དང་བསྟུན་ཏེ་ཆོས་
འཁོར་རིམ་པ་གསུམ་དུ་བསྐོར། གདུལ་བྱ་རྣམས་སྨིན་གྲོལ་གྱི་ལམ་བཟང་ལ་
བཀོད་པའི་རྣམ་པར་ཐར་བ་དང་། གཞན་ཕན་གྱི་བགྲོད་ལམ་དམ་པ་ཕྱིས་
བྱུང་སྐྱེས་བུ་དམ་པ་རྣམས་ཀྱིས་ང་དང་ཁྱོད་ལ་བཞག་པའི་གཞན་ཕན་མཛད་
རྗེས་མཆོག་གི་གླེགས་བམ་རྣམས་ལ་གཟིགས་ཤིང་ཞིབ་མོའི་སྒོ་ནས་དོན་ལ་
སོམས་དང་། ང་དང་ཁྱོད་ཀྱི་ཕྱི་ནང་ཀུན་སྤྱོད་རྣམས་ཚུལ་དེ་དང་མཐུན་མིན་
གསལ་བར་བསྟན་འོང་ངོ༌།
གཞན་ཡང་དཔལ་ཆོས་ཀྱི་གྲགས་པས་ཀྱང་།
བརྩེ་ལྡན་སྡུག་བསྔལ་གཞོམ་པའི་ཕྱིར།
ཐབས་རྣམས་ལ་ནི་མངོན་སྦྱོར་མཛད།
ཐབས་བྱུང་དེ་རྒྱུ་ལྐོག་གྱུར་པ།།
དེ་འཆད་པ་ནི་དཀའ་བ་ཡིན།།
ཞེས་པའི་མན་ངག་འདི་སྙིང་དབུས་སུ་བཅངས་ནས་འདི་ལྟར་སེམས་
པར་བྱ་སྟེ། ཀུན་གྱི་རྗེས་སུ་ལུས་ཤིང་ཉམ་ཐག་པའི་གནས་སུ་གྱུར་པའི་བོད་མི་
རིགས་ལ་བརྩེ་བ་ལྡན་ཞིང་སྙིང་རྗེ་ཅན་རྣམས་ཀྱི་ཚན་རིག་དང་དཔལ་འབྱོར་
སོགས་ཀྱི་རྗེས་ལུས་དབུལ་ཕོངས་ཀྱི་སྡུག་བསྔལ་ འདི་གཞོམ་པའི་ཕྱིར་དུ།
རང་རང་གིས་དཀའ་སྤྱད་སྡུག་རུས་ཆེན་པོར་འཛེམ་མེད་དུ་མི་རིགས་ཀྱི་ཆོས་



144
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
དང་རིག་གནས་དང་ཡུལ་སྲོལ་གོམས་གཤིས་སོགས་ལ། ལེགས་ཉེས་ཚོད་རྟོག་
དང་དཔྱད་པ་ཞིབ་འཇུག་རྣམ་པར་དག་པས་སྙིགས་དོར་བཅུད་ལེན་དང་།
གཞན་གྱི་རིག་གནས་ལས་དགོས་མཁོ་ཁ་སྐོང་བྱེད་པ། སྤུས་ཚད་མཐོན་པོར་
གཏོང་བ་སོགས་ལེགས་པའི་བྱེད་ཐབས་རྣམས་ལ་མཁས་པར་གོམས་ཏེ། མི་
རིགས་འདི་སྡུག་བསྔལ་ལས་ཐར་བའི་ཐབས་བཟང་པོ་རྣམས་ལ་ནི་མངོན་པར་
སྦྱོར་བར་མཛད་དགོས་ཏེ།ཐབས་རྣམ་དག་ལས་བྱུང་བ་སྔོན་ཐོན་མི་རིགས་ཤིག་
གི་གྲས་སུ་ཚུད་པར་བྱ་བའི་འབྲས་བུ་དེ་སྐྱེད་པར་བྱེད་པའི་རྒྱུ། ཚན་རིག་རིག་
གནས་སོགས་ཀྱི་སློབ་གསོ་དང་ཤེས་བྱ་ཅི་ཡང་མི་ཤེས་ཤིང་ལྐོག་ཏུ་གྱུར་པ་ན།
མི་རིགས་རྒྱུས་བྱེད་ཀྱི་ཐབས་དང་ཐབས་བྱུང་གི་བསླབ་བྱ་རྣམ་དག་དེ་རྣམས་
རང་གི་མི་རིགས་ལ་སྟོན་པ་དང་འཆད་པ་ནི་ཧ་ཅང་དཀའ་བའི་གནས་ཡིན་ཏེ།
དཔེར་ན། ལོང་བས་ལོང་བ་ཁྲིད་མི་ནུས་པ་བཞིན་ནོ་སྙམ་སྟེ། སྤོབས་པ་
ཆེར་བསྐྱེད་ཀྱི་སྒོ་ནས་གཞན་ཕན་ཡར་རྒྱས་ཀྱི་མདུན་ལམ་ཚངས་ལ་མ་ནོར་བ་
དེ་ལྟ་བུ་དང་བསྡེབས་ནས་གོམ་པའི་འདེགས་འཇོག་རེས་ཀྱིས་སྤེལ་ན། ཁྱོད་
ཀྱིས་འཆལ་ བའི་སྤྱོད་སྟངས་ ཐམས་ ཅད་ངང་ གིས་དག་ ཅིང་། རྟག་ཆད་
མཐའ་དང་བྲལ་བའི་སྔོན་ཐོན་དམ་པ་དང་། མཁས་ལམ་དབུ་མའི་ལམ་སྲོལ་
བཟང་པོར་ཕྱིན་པར་གོར་མ་ཆག་གོ་ཞེས་ཁོ་བོས་མགྲིན་པ་གཟེངས་སུ་བཏེགས་
ནས་སྨྲས་པ་ལགས་སོ།
སླད་མར་མི་རིགས་ཀྱི་ཆོས་ དང་ རིག་གནས་ལ་ སློབ་ སྦྱོང་ཕྲ་ ཞིང་།
ལེགས་ཉེས་ལ་བརྟག་དཔྱད་མེད་པ། གང་བཤད་བཤད་ཀྱི་རྗེས་སུ་བརྒྱུགས་
པའི་ན་གཞོན་ཆུ་སྣ་གར་འཁྲིད་ཀྱི་སྐོར་ལ་གླེང་བར་བྱ་བ་ནི། དཔལ་ཆོས་ཀྱི་
གྲགས་པས།



༄༅།།རྗེས་སུ་ཕངས་པའི་ལྷག་བསམ་གྱི་འཛུམ་དཀར།།
145
མི་ཤེས་སྟོན་པར་བྱེད་པ་ལ།།
འཁྲུལ་བར་དོགས་པ་ཅན་རྣམས་ཀྱིས།།
དེས་བཤད་ནན་ཏན་བྱ་བའི་ཕྱིར།
ཤེས་ལྡན་འགའ་ཞིག་འཚོལ་བར་བྱེད།
དེ་ཕྱིར་དེ་ཡི་བསྒྲུབ་བྱ་རུ།།
གྱུར་པའི་ཡེ་ཤེས་རྣམ་དཔྱད་བྱའི།།
འདི་ཡི་སྲིན་འབུའི་གྲངས་མཁྱེན་པ།།
ངེད་ལ་འགའ་ཡང་ཉེར་མཁོ་མེད།
བླང་དང་དོར་བྱའི་དེ་ཉིད་ནི།།
ཐབས་བཅས་རབ་ཏུ་རིག་མཛད་པ།
གང་དེ་ཚད་མ་ཉིད་འདོད་ཀྱི།།
ཐམས་ཅད་རིག་མཛད་མ་ཡིན་ནོ།
ཞེས་པའི་རྗོད་བྱེད་ཚིག་གི་འགྲོས་ལ་བརྒྱུས་ཏེ་མཚོན་པར་བྱེད་ན། དེ་
ཡང་བོད་མི་རིགས་རིག་གནས་ཡར་རྒྱས་སུ་གཏོང་བའི་བྱེད་ཐབས་དང་གཞན་
དོན་མི་ཤེས་བཞིན་དུ་གཞན་ལ་ཉེས་བཤད་ལོག་བཤད་མང་དུ་སྟོན་པར་བྱེད་
པའི་དེང་སྐབས་ཀྱི་ཆེར་རློམ་འགའ་ཞིག་མཆིས་པ་ལ། བོད་མི་རིགས་དང་མི་
རིགས་ཀྱི་ཆོས་རིག་དཔལ་འབྱོར་ཡར་རྒྱས་སུ་གཏོང་བའི་གྲོགས་པོ་ཡང་དག་
དང་རྣལ་མར་འཁྲུལ་བར་དོགས་པ་ཅན་གྱི་ན་གཞོན་པ་མི་རིགས་ཡར་རྒྱས་སུ་
འགྲོ་བའི་དོན་དུ་གཉེར་བ་རྣམས་ཀྱིས། ང་ཚོའི་ཕ་མེས་ཡང་མེས་དེ་དང་དེས་
ལེགས་པར་བཤད་ཅིང་བཞག་པའི་ཟབ་རྒྱས་ཆོས་དང་རིག་གནས་ཡུལ་སྲོལ་མི་
གཤིས་སོགས་ཡར་རྒྱས་ཀྱི་བྱེད་ཐབས་གང་ལ་ནན་ཏན་ཆེན་པོས་སློབ་སྦྱོང་ཞིབ་



146
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
འཇུག་གིས་ཤེས་པར་བྱ་བའི་ཕྱིར་དུ། རང་རང་ལ་ཚུལ་དེ་མ་ནོར་བའི་ལམ་
ནས་སྟོན་ནུས་པའི་དམ་པ་སྟེ། ཆོས་དང་རིག་གནས་ཀྱི་རིན་ཐང་ཤེས་པ།
གསར་རྙིང་ཕྱོགས་ཞེན་མེད་པར་བླང་དོར་འབྱེད་པའི་ཤེས་རབ་རྣོ་ཞིང་། མི་
རིགས་གོང་འཕེལ་དུ་གཏོང་བའི་སྟོབས་ནུས་ཆེ་བའི་ཤེས་ཡོན་ལྡན་པ་འགའ་
ཞིག་ནི། ང་ཚོའི་ཆོས་སྲིད་ཀྱི་མདུན་ལམ་ཁྲིད་པའི་གྲོགས་པོ་དང་། སྤྱི་
ཚོགས་ཡར་རྒྱས་སུ་གཏོང་བའི་དཔུང་གཉེན་དུ་འཚོལ་བར་བྱེད་དགོས་སོ།།
དེ་ཕྱིར་འཚོལ་བའི་ཚུལ་ཡང་སྐྱེས་བུ་འདི་དག་ལ། མི་རིགས་ཀྱི་ཆོས་
སྲིད་ཡར་རྒྱས་སུ་ཕྱིན་པ་ལ་རེ་ལྟོས་ཟབ་པ་སུ་ཡིན་པ་དེ་དང་དེ་ཡི་མངོན་པར་
འདོད་པའི་བསྒྲུབ་བྱ་རུ་གྱུར་པའི་སྤྱི་ཚོགས་ཡར་རྒྱས་ཀྱི་ཐབས་ལམ་ཟབ་མོ་
དང་ལེགས་ཉེས་ཀྱི་གནས་ལུགས་ཡེ་ནས་ཤེས་པའི་བློ་གྲོས་བཟང་པོ་ཡོད་མེད་
རྣམ་པར་དཔྱད་པར་བྱ་བ་ཡིན་གྱི། ང་ཚོའི་གནས་བབ་ལ་དགོས་མཁོ་མེད་པ་
འདི་ཡིས་སྲིན་འབུའི་གྲངས་མཁྱེན་པ་ལྟ་བུ་དང་། ཆང་ཕོར་ཁའི་མི་རིགས་ལ་
ཤ་ཚ་བའི་ལབ་གླེང་སྟོང་བ་ལས་མེད་པ་དང་། སྲོལ་རྒྱུན་ལ་མཐའ་གཅིག་ཏུ་
དགག་བཞག་བྱེད་མཁན་ལྟ་བུ་སོགས་ནི།ངེད་ཅག་ཡར་རྒྱས་དོན་གཉེར་ག
རྣམས་ལ་འགར་ཡང་ཉེར་མཁོ་མེད་དོ།
དེས་ན་མི་རིགས་འདི་ཉིད་ཀྱི་ཆོས་སྲིད་དཔལ་འབྱོར་ཚན་རིག་ཡར་
རྒྱས་སུ་གཏོང་བའི་བླང་བྱ་དང༌། རྗེས་ལུས་ངན་རྐྱེན་དོར་བྱའི་དེ་ཉིད་དང་ནི་
དེ་དག་འགྲུབ་བྱེད་ཐབས་དང་བཅས་པ་མངོན་སུམ་གྱིས་རབ་ཏུ་རིག་པར་
མཛད་ཅིང་བསྒྲུབ་པར་བརྩོན་པ་གང་ཡིན་དེ་དག་ནི། སྤྱི་ཚོགས་མདུན་ལམ་
ལ་ནོར་འཁྲུལ་མེད་པའི་ཚད་མ་དང་འདྲ་བས་འཁྲུལ་མེད་གནད་དོན་ལ་མཁས་
པའི་ཚད་མའི་སྐྱེས་བུ་རྣམས་ནི། ཆོས་དང་རིག་གནས། དཔལ་འབྱོར་



༄༅།།རྗེས་སུ་ཡངས་པའི་ལྷག་བསམ་གྱི་འཛུམ་དཀར།།
147
སོགས་ལ་སྣོན་ཤུགས་སྟེར་བའི་སྔོན་ཐོན་གྱི་གྲོགས་པོ་བཟང་པོ་ཉིད་དུ་འདོད་
པས། ང་ཚོས་མི་རིགས་འདིས་བསྔགས་བརྗོད་ཀྱིས་བསྟེན་པར་བྱ་ཞིང་རྗེས་
སུ་འབྲང་བའི་གནས་དམ་པ་ཉག་གཅིག་ལགས་ཀྱི། སྤྱི་ཚོགས་ལ་གཏན་ནས་
མི་འཚམ་ པ་ དང་། དུས་རབས་ ཀྱི་འགྲོས་དང་མི་མཐུན་པ། དཔེར་ན།
རྙིང་བ་ཐམས་ཅད་ལ་གདམ་གསེས་མེད་པར་སྤང་བྱར་རློམ་པ་ལྟ་བུ། དགོས་
མེད་ཀྱི་ལྟ་བ་དང་ཉེར་མཁོ་མེད་པའི་བགྲོད་ལམ་གསར་བ་ཐམས་ཅད་རིག་
པར་མཛད་པའི་རློམ་པ་ཅན་རྣམས་ནི། ཆོས་སྲིད་གཙུག་ལག་འཕེལ་བའི་
དཔུང་གྲོགས་ཡང་དག་ཏུ་རྣམ་ཀུན་འཛིན་པར་བྱ་བ་མ་ཡིན་ནོ། །
ཞེས་སྡོམ་ཚིག་འདི་སྙིང་ནས་དུངས་པའི་ལྷག་བསམ་གྱིས་བསྒོ་བར་བྱའོ།།
དེ་ཡང་བོད་མི་རིགས་ཆེན་པོའི་ཆོས་དང་རིག་གཞུང་། འདས་ཟིན་ལོ་
རྒྱུས་སོགས་ལ་བརྟག་དཔྱད་ཞིབ་འཇུག་མེད་ཅིང་མི་ཤེས་བཞིན་དུ་སྲོལ་རྒྱུན་
རྙིང་བ་ཐམས་ཅད་སྣང་མེད་རྩ་བརླག་ཏུ་གཏོང་དགོས་པར་འདོད་པའི་ལྟ་བ་
ནོར་འཁྲུལ་ཅན་གྱི་རིགས་དང་། བླང་དོར་དཔྱད་འཇོག་གང་ཡང་མེད་པར་
རྙིང་བ་ཐམས་ཅད་མཁྲེགས་འཛིན་གྱི་མུན་ཁུང་གནས་སུ་འཆའ་བ་རྣམས་ལ།
དཔྱད་གླེང་ཟླ་བའི་འོད་སྣང་གི་རྩེ་དགའ་དངོས་དོན་ཅི་རིགས་ཀྱི་སྒོ་
ནས་སྦྱར་བའི་རྗེས་བརྩེའི་ལྷག་བསམ་ཟབ་མོའི་འཛུམ་དཀར་གྱི་སྐྱེས་ཆུང་འདི་
ཉིད། རྒྱང་རིང་སློབ་གྲྭ་ཆེན་མོ་སོགས་ནས་ངེས་དོན་དམ་པ་འགའ་ཞིག་གིས།
འདི་ལྟར། མར་མེ་རླུང་གིས་བརྡབས་ན་འཛུམ་དམུལ་དམུལ། ལྷ་བཤོས་ཁྱི་
ཡིས་ཟོས་ན་འཛུམ་དམུལ་དམུལ། ལྐུགས་པའི་བརྟུལ་ཞུགས་བཟུང་ནས་སྡོད་
པ་ནི་གནས་མིན་ཚོད་ཀྱི་ཆབ་ཤོག་ཕེབས་པ་སོགས་ཀྱིས་ཀྱང་ཀུན་ནས་བསླངས་
ཏེ། ང་ཚོའི་ཆོས་སྲིད་རིག་པའི་སྙན་གྲགས་ལ་དམའ་ཕབ་དང་ངན་གྱི་ཆོ་ལོ་



148
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
འདོགས་མཁན་ཚོར། བོས་པའི་ལན་ལ་ཨ་ལན་ཞིག་གི་ཚུལ་དུ་མངོན་པར་
འདུ་བྱས་སོ།།
ཕན་པའི་བདུད་རྩིར་རྟོགས་ན་ཡི་རང་དང་། གནོད་པའི་མཚོན་དུ་སྨྲ་
ན་དེ་བས་ཀྱང་དགའ་བ་ཡོད། ཁྲོ་འཛུམ་འགྱུར་བག་ངོམ་པའི་གར་སྟབས་
དང་བསྟུན་ཏེ་ལུང་རིགས་གནམ་ལྕགས་འབར་བའི་ལེགས་བཤད་ཀྱི་རྔ་སྐད་
མཐོན་པོར་རྡུང་བ་ལ་འཇིགས་པ་ཅི་ཡང་མི་སྣང་བའི་ཕྱིར་རོ།
སླད་མར་ཞུ་སྙིང་། སྤྱིར་བོད་ཆེན་པོའི་ཆོས་དང་རིག་གཞུང་། སྤྱི་
ཚོགས་འཕེལ་རྒྱས་བྱེད་པ་སོགས་ང་ཚོ་ཚང་མའི་ཐུན་མོང་གི་གལ་འགངས་ཆེ་
ལ་དགོས་པས་གཏུགས་པའི་བླང་བྱ་ཉག་གཅིག་ཡིན་པས། གསར་རྙིང་ཕྱོགས་
ཞེན་དང་། ཡར་འཐེན་མར་འཐེན་གྱི་ཆགས་སྡང་། རྟག་ཆད་མཐའ་ལྷུང་གི་
འཐེན་འཁྱེར་གྱིས་རྒུད་དམས་སུ་གཏོང་བའི་ཁ་མཆུ་རྩོད་གླེང་སོགས་མི་བྱེད་
པར། ཕན་ཚུན་གྱི་ཤེས་རྒྱ་མཐུན་སྡེབ་དང་ཉམས་མྱོང་བརྗེ་སྤོར། ཆད་
གསབ་ཁ་སྐོང་། ལེགས་ཆ་ནང་འདྲེན། གནའ་དེང་རིག་གནས་ཉིང་བཅུད་
འགྲན་བཞིན་དར་སྤེལ་བྱེད་པ་སོགས་ལ། སློབ་སྦྱོང་ཞིབ་འཇུག་གི་སྒོ་ནས་
ཐམས་ཅད་ཀྱི་སྟོབས་དང་ནུས་པའི་རྡོག་རྩ་གཅིག་སྒྲིལ་དང་དཔུང་བ་མཉམ་
གཤིབ་ཀྱི་ཚུལ་དུ་བོད་མི་རིགས་ཀྱི་ཆོས་གོང་འཕེལ་དུ་གཏོང་བའི་ཐབས་ཤེས་
ཁེ་ཕན་མྱུར་མོའི་བྱེད་ཐབས་འཚོལ་བ་སྙིང་ནས་ཞུ་ཞུའོ།།
སྨྲས་པ། དཔྱད་མོལ་གཏམ་གྱི་ཡང་ཞུན་ཉར་བའི་སྐྱེས། རྗེས་བརྩེའི་
འཛུམ་ལ་ཤེས་རབ་གྲོགས་ཀྱིས་ཕུལ།། ད་དུང་ཚུལ་གསུམ་རྣོ་ལྡན་མདའ་མོའི་
རྟགས།། ལྷག་བསམ་སྟོབས་ཀྱིས་འཕེན་ལ་ ཐག་ཐོགས་ ཅི།། ལེགས་ པར་
སེམས་ན་གཏམ་ཀྱི་བདུད་རྩི་སྟེ། སྙིང་གི་ཀུན་རྨོངས་རིད་པའི་གསོས་སུ་



རྗེས་སུ་ཕངས་པའི་ལྷག་བསམ་གྱི་འཛུམ་དཀར།།
149
ལོངས། རྗེས་འཛིན་ལུང་རིགས་བརྒལ་བརྟགས་ཟླ་བའི་འཛུམ། རྣམ་
དཔྱོད་དཀྱིལ་འཁོར་ཡངས་པའི་ཀློང་དུ་གཏམས།། ཕུགས་མེད་ལྟ་བའི་མུ་ལ་
སྟེགས་འཆའ་བའི།། མུན་པའི་བྲན་ལ་དབང་བའི་སྐྱེ་བོ་ཚོར། རྨོངས་བྱེད་
བུད་ཤིང་འཇོམས་ལ་སྒྲོན་པའི་མེ། སྙིང་རྗེ་མར་གྱིས་བྱས་པའི་རམ་འདེགས་
ཉིད། ངག་རིག་བརླང་སྤྱོད་འགྱུ་ཡང་ཕན་པའི་ཕྱིར། གཟས་པའི་གྲོགས་ལ་
ཕོག་ཐུག་མེད་པར་མཛོད། སོར་མོའི་སྟངས་སྟབས་བསྒྱུར་བའི་ལེགས་བྱས་
རྣམས། དེ་དེར་ཀུན་ཕན་ཟླ་བའི་འཛུམ་དུ་སྨོན།
ཞེས་དྷཱི ཚ་མུན་འཇོམས་སྒྲོན་མེའམ་སྦྱིན་པ་དར་རྒྱས་དང་དབྱངས་ཅན་
སྒེག་པའི་རྡོ་རྗེ་སོགས་ཀྱིས་འབོད་པས། ཉིས་སྟོང་ལོའི་ས་ག་ཟླ་བའི་གྲལ་ཚེས་
ཉེར་དྲུག་ལ་མཇུག་གྲུབ་པར་དགེའོ།།



150
，
འཇིག་རྟེན་སྣོད་ཀྱི་རྩ་བའི་རྒྱུ་རྐྱེན་གང་
ཡིན་ལ་དཔྱད་པ།
ང་ཚོས་ད་ལྟ་འཚོལ་དགོས་པ་ནི་འཇིག་རྟེན་སྣོད་ཀྱི་ཁོར་ཡུག་གཙང་
དག་བྱེད་པའི་རྒྱུ་རྐྱེན་གཙོ་བོ་དེ་ཡིན། རྒྱུ་མཚན་ནི། ང་ཚོ་མི་རབས་ནས་མི་
རབས་སུ་རང་བྱུང་ཁོར་ཡུག་འདི་ལ་བརྟེན་དགོས་ཤིང་། རང་བྱུང་གི་འཇིག་
རྟེན་འདི་ལས་འཚོ་དགོས་པས། རང་བྱུང་གི་སྤུས་ཚད་དང་རང་བཞིན་
བཙོག་གྲིབ་དང་ཉམས་དམས་སུ་འགྲོ་བའི་རང་བཞིན་ཅན་དུ་གྱུར་ན། ང་
ཚོའི་ཚེ་སྲོག་དང་ལོངས་སྤྱོད་འཚོ་བར་ཡང་ཉམས་ཆག་ནད་མུག་སོགས་ཀྱི་རྒུད་
པ་ཇེ་ཆེར་ཕྱིན་པ་དངོས་པོའི་ཆོས་ཉིད་ཡིན་པའི་ཕྱིར་རོ།།
དེས་ན་ཁོར་ཡུག་གཙང་དག་བྱེད་པའི་རྒྱུ་རྐྱེན་གཙོ་བོ་ནི། ནང་སེམས་
ཁམས་ཀྱི་རང་བཞིན་ལ་རག་ལས་པ་ཡིན་ཏེ། བཀོད་པ་སྣོད་ཀྱི་འཇིག་རྟེན་
འདི་གཙང་དག་གི་རང་བཞིན་ཅན་དུ་འགྱུར་དགོས་ན། དེ་ལ་བརྟེན་པའི་
འགྲོ་བ་མིའི་རིགས་ཀྱི་སེམས་ཁམས་སུ་གཏོགས་པའི་ཀུན་སློང་ནག་པོ་དང་
བསམ་བློ་ངན་པ། བརྣབ་སེམས། གནོད་སེམས། ལོག་ལྟ་སོགས་སེམས་ཀྱི་
སྐྱོན་དང་ཉེས་པ་ལ་གཙང་དག་བྱེད་དགོས་པ་དེ་རེད། རྒྱུ་མཚན་ནི་འགྲོ་བ་
མིའི་རིགས་ཀྱི་ཐུན་མོང་གི་ལོངས་སུ་སྤྱད་བྱར་གྱུར་པའི་རང་བྱུང་སྣོད་ཀྱི་
འཇིག་རྟེན་འདི་མིའི་སེམས་ཀྱི་བྱེད་པའི་བདག་འབྲས་སུ་གྲུབ་ཅིང་། སེམས་



༄༅།།འཇིག་རྟེན་སྣོད་ཀྱི་རྩ་བའི་རྒྱུ་རྐྱེན་གང་ཡིན་ལ་དཔྱད་པ།
151
གཙང་བཙོག་དང་རྗེས་སུ་མཐུན་པར་ལོངས་སྤྱོད་བྱའི་སྣོད་ཀྱང་གཙང་བཙོག་
གི་རང་བཞིན་ཅན་དུ་འགྱུར་བ་དངོས་པོའི་ཆོས་ཉིད་དེ། སེམས་འཇིག་རྟེན་
སྣོད་བཅུད་ཀུན་གྱི་བྱེད་པོ་ཡིན་པའི་ཕྱིར་རོ།།
དེ་ཡང་
། རང་གཞན་ཉེ་རིང་གི་ཕྱོགས་རིས་སུ་མ་ཕྱེས་པར་དཔྱད་པ་
ཞུན་མཐར་བཅད་ཅིང་། དྲང་བདེན་དབུ་མའི་ལམ་གྱི་རྒྱུ་མཚན་ཡང་དག་
བཀོད་པ་ལ་བརྟེན་ནས་ཐག་བཅད་པ་ནི་ཀུན་གྱིས་ཁས་ལེན་ཞིང་། གསེར་
དངུལ་གྱི་རིན་ཐང་ལྡན་པས། འདིར་ལྷད་མེད་ཀྱི་ཚན་རིག་པའི་བཤད་སྲོལ་
དང་ནང་བསྟན་རིག་གཞུང་གི་དཔྱད་མཁས་མཐའ་ལ་གཏུགས་པས་རྒྱབ་རྟེན་
བྱས་ཏེ་ཅུང་ཟད་གླེང་བར་བྱ།
དེ་ཡང་འཇིག་རྟེན་སྐྱེ་དངོས་ཐམས་ཅད་རང་རང་གི་རྒྱུ་ལ་མ་བརྟེན་
པར་འབྱུང་བ་གཅིག་ཀྱང་མེད་ལ། རྒྱུ་རྐྱེན་རྣམས་སྔོན་དུ་ཚོགས་ཤིང་། རྒྱུ་
ཆ་ཡོངས་སུ་འཛོམས་པ་དང་ནོར་འཁྲུལ་མེད་པ་ཞིག་འཚོགས་ན་དེ་མཐུན་གྱི་
འབྲས་བུ་འབྱུང་བ་དངོས་པོའི་ཆོས་ཉིད་ཡིན་པ་ལྟར། ཕྱི་སྣོད་ཀྱི་འཇིག་རྟེན་
འདིའི་རྒྱུ་ཆ་དང་འབྱུང་རྐྱེན་འཕེལ་རྒྱས་ཀྱི་སྲོག་རྩ་དེ་ཡང་། གང་ལ་ཐུག་ཡོད་
པ་དང་གང་གིས་བྱེད་པ་སོགས་ངེས་པར་ཤེས་དགོས་པ་ཞིག་ཡིན།
དེས་ན། སྣོད་ཀྱི་འཇིག་རྟེན་འདི་ནི། འགྲོ་བ་མིའི་སྤྱི་མཐུན་ལས་
ཀྱིས་བདག་རྐྱེན་བྱེད་པ་ལས་གྲུབ་པའི་འབྲས་བུ་ཡིན་ལ། ཐུན་མོང་གི་ལོངས་
སྤྱོད་ཀྱང་ཡིན། ས་གཞིའི་བཅུད་ཤོར་བ་དང་དཔལ་ཉམས་པའང་དེར་གནས་
པའི་འགྲོ་བ་མིའི་རིགས་ཀྱི་མི་དགེ་བའི་ལས་དབང་གི་མཐུ་ལས་མ་འདས། དེ་
ཡང་དགོས་མེད་ལུགས་མེད་ཀྱི་ས་རྐོ་རྡོ་སློག་དང་གཏེར་ཁ་སྔོག་འདོན་བྱེད་པ་
ཁོར་ཡུག་དང་ཁ་དབུགས་བཙོག་གྲིབ་བསྐྲུན་པ། གཞོམ་སྲེག་འགས་གཏོར་



152
༄༅།།མུ་འཛོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
གཏོང་བ་དང་། གཞན་ལ་ངན་སེམས་ཀྱིས་གནོད་འཚེ་བྱེད་པ་སོགས་ནག་པོ་
ལས་ཀྱི་དབང་གིས་བྱུང་བའི་འབྲས་བུར་བཤད་ཆོག
འོན་རང་བྱུང་ས་གཞི་ཆེན་པོ་འདིར་གནས་པའི་འགྲོ་བ་མི་རེ་གཉིས་
ཙམ་རེ་ཚེ་འཕོས་ན། དེའི་ལོངས་སྤྱོད་སྣོད་ཀྱི་འཇིག་རྟེན་འདི་ཡང་ཉམས་
དགོས་ཏེ། ལྷ་མི་ཡི་དྭགས་གསུམ་གྱིས་ཆུ་བོ་གངྒཱར་བལྟས་ཚེ། རང་རང་གི་
ཐུན་མོང་མ་ཡིན་པའི་ལས་ཀྱི་དབང་གིས་ལྷ་ལ་བདུད་རྩི། མི་ལ་ཆུ། ཡི་
དྭགས་ལ་རྣག་ཏུ་སྣང་ལ། སྣང་ཚུལ་ལྟར་གངྒཱའི་གོ་སར་རྣག་དང་བདུད་རྩི་
གཉིས་ཀའང་ཡོད་ཆོག འོན་ཀྱང་དུས་རྒྱུན་དུ་ཡོད་མི་དགོས་ཏེ། ལྷདང་ཡི་
དྭགས་ལྟ་བུ་གངྒཱའི་འགྲམ་དེར་འོངས་པ་ན་རང་རང་གི་ལས་ཀྱིས་འབྱུང་བའི་
ལོངས་སྤྱོད་བདུད་རྩི་དང་རྣག་སྐྱེ་ལ། སོང་ན་ལྡོག་པར་འགྱུར་བས་ཚུལ་དེ་
དང་འདྲ་དགོས་སོ་ཞེ་ན། དེ་གཉིས་མི་འདྲ་སྟེ། དེ་འདྲའི་བདུད་རྩི་དང་
རྣག་ནི་འགྲོ་མི་སྤྱིའི་ལས་དབང་གིས་བྱུང་བ་མ་ཡིན་པར་ལྷ་དང་ཡི་དྭགས་ཁོ་
ནའི་ལས་ཀྱིས་བདག་རྐྱེན་བྱས་པ་ལས་འབྱུང་བའི་ཕྱིར་མི་མཚུངས་ཏེ། སྣོད་
ཀྱི་འཇིག་རྟེན་མིའི་ཐུན་མོང་གི་ལས་ལས་གྲུབ་པས་སོ།
དེ་འདྲའི་ལས་ཅན་གྱི་འགྲོ་བ་གསུམ་གྱིས་དངོས་པོ་གཅིག་ལ་བལྟས་ཚེ་
མི་མཚུངས་པའི་ཆ་གསུམ་ལྡན་དུ་སྣང་བའི་མཐུན་དཔེའི་བྱུང་བ་འདི་ལྟར་ཡོད་
དེ། སྔོན་གྱི་འཁོར་བསྒྱུར་ང་ལས་ནུ་ལྟ་བུ་དགེ་བ་སྟོབས་ལྡན་བསགས་པའི་
ལས་ཀྱི་མཐུ་ལས། ནམ་མཁའ་ནས་རིན་པོ་ཆེའི་ཆར་འབབ་པ་དང་།
དྭགས་ལྟ་བུ་མི་དགེ་བའི་ལས་སྟོབས་ལྡན་བསགས་པའི་མཐུ་ལས། ཐོག་ཏུ་
ཆར་བབས་པ་མཚོན་ཆའི་ཆར་དུ་འགྱུར་བ་དང་། འཕགས་པ་ལེགས་འོངས་
ལྟ་བུ་ལ་རང་གིས་ཟས་མི་རྙེད་པར་མ་ཟད་གྲོགས་ཀྱིས་ཀྱང་ཟས་མི་རྙེད་པ་དང་།
छ



༄༅།།འཇིག་རྟེན་སྣོད་ཀྱི་རྩ་བའི་རྒྱུ་རྐྱེན་གང་ཡིན་ལ་དཔྱད་པ།
153
རྒྱལ་བོ་ཨུཏྲ་ཡ་ནའི་ཡུལ་དུ་སའི་ཆར་བབས་པ་དང་། ཁྱིམ་བདག་མེ་སྐྱེས་ལ་
ལྷའི་ལོངས་སྤྱོད་བྱུང་བ་ལྟ་བུ་ཡིན་པས། རང་རང་གི་བསགས་པའི་ལས་ཀྱི་
ནུས་པ་བསམ་གྱིས་མི་ཁྱབ་པ་ཡིན་ནོ།
དེ་ཡང་ཡིན་ཏེ། དངོས་པོའི་གནས་ཚོད་ལ་འཇིག་རྟེན་གྱི་ཁམས་
གཅིག་ལ་ཚད་དབྱིབས་དཔངས་ཚད་སོགས་གཅིག་ཁོ་ནར་མ་ངེས་ཏེ། དུས་
གཅིག་ལ་ཚད་དབྱིབས་མི་འདྲ་བ་ཟླུམ་པོར་ལོངས་སྤྱོད་དགོས་ཀྱི་གདུལ་བྱ་མང་
པོ་དང་། གྲུ་བཞིར་ལོངས་སྤྱོད་དགོས་ཀྱི་འགྲོ་བ་མང་དུ་ཡོད། དེ་ཡང་གོ་ས་
གཅིག་ལ་གཅིག་ཆར་གྲུབ་པ་ལའང་འགལ་བ་མེད་ཅིང་། དེར་སེམས་ཅན་
བསོད་ནམས་སྟོབས་ལྡན་བྱུང་ན། ཁོར་ཡུག་བཟང་ཞིང་ཚེ་བར་འགྲོ་བ་དང་།
སེམས་ཅན་སྡིག་ཅན་བྱུང་དུས་ཡུལ་ངན་པ་དང་ཆུང་ངུར་འགྱུར་བ་སོགས་ལུང་
རིགས་གཉིས་དང་སྔོན་གྱི་བྱུང་རབས་དུ་མས་འགྲུབ་པའི་ཕྱིར་རོ།།
ཆ་ཅན་རི་རབ་གཅིག་གི་གོ་སར་དུས་འཁོར་གྱི་གདུལ་བྱའི་སྣང་ངོར་རི་
རབ་ཟླུམ་པོ་དང་། མངོན་པའི་གདུལ་བྱའི་སྣང་ངོར་རི་རབ་གྲུ་བཞིར་ཡོད་པ་
མི་འགལ་བ་བཞིན་ཡིན་ཏེ། དུས་འཁོར་འགྲེལ་ཆེན་དྲི་མེད་འོད་ལས་ཀྱང་།
དོན་དམ་པར་ནི་འཇིག་རྟེན་གྱི་ཁམས་ལ་ཚད་གཞལ་དུ་མེད་དེ། སེམས་ཅན་
རྣམས་ཀྱི་བསོད་ནམས་དང་སྡིག་པའི་དབང་གིས་སོ། ཞེས་གསུངས་པ་ལྟར་
ཡིན།
ལོ་སྟོང་ཕྲག་དུ་མའི་ཡར་སྔོན་བསྐལ་བ་དང་པོར་ས་གཞིར་གཟི་དཔལ་
འབར་ཞིང་མི་རྣམས་འོད་གཟུགས་ཅན་ཡིན་པ་ལས། སེམས་ཅན་ལས་ཀྱིས་
སྤྱོད་ངན་རིམ་གྱིས་འབྱུང་བའི་རྐྱེན་བྱས་ནས་ནུབ་པར་གྱུར་པ་སོགས་ལོ་རྒྱུས་
ཀྱི་བྱུང་བ་བསུབ་ཏུ་མེད།



154
༄༅།མུ་འཛོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
དེའི་ཕྱིར། སངས་རྒྱས་ཀྱིས་འཇིག་རྟེན་ཁམས་ཀྱི་དབྱིབས་ཚད་སྣ་
ཚོགས་སུ་གསུངས་པའང་སེམས་ཅན་གྱི་ཁམས་དང་མོས་པ། བསོད་ནམས་
དང་ལས་ཀྱི་དབང་གིས་ཡིན་པ་གོར་མ་ཆག་གོ། ལས་དབང་མཐུ་བཙན་ཞིང་
ནུས་པ་བསམ་གྱིས་མི་ཁྱབ་པའི་རིགས་དེ་དག་ནི། ཕལ་བའི་སྤྱོད་ཡུལ་དང་མི་
འཚམ་པ་ཞིག་ཡིན་མོད། འོན་ཀྱང་མེད་པར་ལྟ་བ་སོགས་གཏན་ནས་མི་
རིགས་ཏེ། རང་རང་གི་བསམ་བློར་མི་འཚམ་པའི་དབང་གིས་མེད་དགོས་ན།
ཕལ་བ་རྣམས་ཀྱི་བློའི་སྤྱོད་ཡུལ་དུ་མ་གྱུར་པའི་ལྐོག་གྱུར་ཐམས་ཅད་མེད་པར་
འགྱུར་དགོས་པའི་ཕྱིར་རོ།།
བཀོད་པ་སྣོད་ཀྱི་འཇིག་རྟེན་འདིའི་རྩ་བའི་རྒྱུ་རྐྱེན་ལ་མི་མཐུན་པའི་
བཤད་ཚུལ་མང་དུ་སྣང་སྟེ། ཕྱི་རོལ་བ་འགའ་ཞིག་གིས། རྟག་པའི་བདག་
ཅེས་པ་ཞིག་འཇིག་རྟེན་སྣོད་བཅུད་ཀྱི་བྱེད་པ་པོར་འདོད་ལ། ལ་ལས་ལྷ་
ཚངས་པས་བསྐྲུན་པར་འདོད་པ་དང༌། གཞན་དག་གིས། སྣོད་ཀྱི་འཇིག་
རྟེན་འདི་ལྷ་དབང་ཕྱུག་གིས་སྤྲུལ་པ་ཡིན་པར་བཤད་ཅིང་། ཡང་ཁ་ཅིག་གིས།
རྒྱུ་དང་བྱེད་པོ་ཅི་ཡང་མེད་པར་རྟག་པ་རང་བྱུང་དུ་འདོད་དོ།།
འོན་ཀྱང་
། རྒྱུའི་ཚན་རིག་པ་སློབ་དཔོན་ཆེན་པོ་དབྱིག་ལགས་ཀྱིས་
ཚན་རིག་དང་སངས་རྒྱས་ཆོས་ལུགས་ནི་འཛམ་གླིང་སྟེང་མུན་སེལ་སྒྲོན་མེ་
གཉིས་ཡིན། ཞེས་པ་ལྟ་བུའི་སྒོ་ནས་གཟུ་བོར་གནས་པ་དག་གིས་ཚད་མར་
བྱེད་པའི་ཡང་དག་པའི་ཚན་རིག་པ་དང་ནང་བསྟན་རྣམས་སུ་ཞིབ་འཇུག་ཡང་
དག་པའི་སྒོ་ནས་དེ་དག་སུན་འབྱིན་བགྱིས་ཤིང་། ཐག་གཅོད་འདི་ལྟར་བྱས་
ཡོད།
དབྱིག་ལགས་ཀྱིས། སངས་རྒྱས་ཆོས་ལུགས་ལ་ཞིབ་འཇུག་བྱས་པའི་



༄༅།།འཇིག་རྟེན་སྣོད་ཀྱི་རྩ་བའི་རྒྱུ་རྐྱེན་གང་ཡིན་ལ་དཔྱད་པ།
155
སྙན་ཞུར། མཐར་ ཐུག་ན་བག་ཆགས་ཀྱི་ངོ་བོར་གནས་པའི་ལས་ སམ།
འགུལ་བསྐྱོད་དང་། དེ་ཡང་འབྲས་བུ་བསྐྱེད་ནུས་པའི་ནུས་ཤུགས་ཆེན་པོ་
བསྟན་དུ་མེད་པ་ཞིག་ཏུ་ངེས་པར་འགྱུར་བ་ཡིན་ནོ།། ཞེས་པ་ནས། ཆོས་
རྣམས་ཐམས་ཅད་ཡིད་ལས་བྱུང་ཟེར་བ་ཡང་དེར་ཐུག་ཡོད། ཞེས་དངོས་པོ་
རྣམས་འགྲུབ་བྱེད་གཙོ་བོ་ནི་མིག་གི་ཡུལ་དུ་བསྟན་དུ་མེད་པའི་ཡིད་དང་ཡིད་
ཀྱིས་བྱས་པའི་ལས་ལ་ཐུག་ཡོད་པར་བཤད།
ཡང་དེ་ཉིད་ལས། ཚན་རིག་སྟེང་ནས་བཤད་ན། སེམས་ཀྱི་ཀུན་སློང་
དེ་དངོས་པོ་རེད་དམ་ཞེ་ན། ད་ལྟ་གཞི་ནས་རེད་ཅེས་ཟེར་དགོས་ཏེ། ཚན་
རིག་ ཕྱོགས་ ནས་ བཤད་ པའི་དངོས་པོ་དང་ནུས་ ཤུགས། འགུལ་བསྐྱོད།
བར་སྣང་། དུས་ཚོད་སོགས་ཀྱི་འབྲེལ་བར་ཞིབ་འཇུག་གཟབ་ནན་ཞིག་བྱས་
ན་ཤེས་ཐུབ། ཞེས་པ་ནས། དེ་ལྟ་ན་སྣོད་བཅུད་ཀྱིས་བསྡུས་པའི་འཇིག་རྟེན་
མཐའ་དག་གི་ཆགས་གནས་འཇིག་སྟོང་གི་རང་བཞིན་མཐར་གཏུགས་ན་
སེམས་ཀྱི་ཐག་གཅོད་པ་དང་། སེམས་དང་འབྲེལ་བའི་རྒྱུ་འབྲས་ཀྱི་ཆོས་ཉིད་
མི་སླུ་བ་ཞིག་ཡིན་པའི་གནས་ཚུལ་ལ་བདེན་དཔང་ཕེར་བ་ཞིག་བྱེད་ཐུབ།
ཅེས་སྣོད་བཅུད་ཀྱིས་བསྡུས་པའི་འཇིག་རྟེན་ཐམས་ཅད་སེམས་དང་འབྲེལ་
བའི་རྒྱུ་འབྲས་ཀྱི་ཆོས་ཉིད་དུ་གསུངས་པར་མ་ཟད། ཁོང་གིས་བརྩམས་པའི་
སངས་རྒྱས་ཆོས་ལུགས་ལ་ཚན་རིག་གི་ལྟ་ཚུལ་མདོར་བསྡུས་ཏེ་བཤད་པ་ཞེས་
པར་ཡང་། འདུས་བྱས་ཐམས་ཅད་རྒྱུ་རྐྱེན་ལས་སྐྱེས་པ། རང་བཞིན་མེད་པ་
ལས་མངོན་དུ་གྱུར་པ། སེམས་ཀྱི་བདག་ཉིད་ལས་གྲུབ་པ་སོགས་ཡིན་པ་དང་།
ཞེས་གསུངས་སོ།།
དེ་དག་གི་དོན་མདོར་བསྡུས་ནས་བཤད་ན། སྤྱིར་ཕྱིའི་དངོས་པོའི་རྒྱུ་



156
མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
འབྲས་ལ་བལྟོས་ཏེ་ནང་སེམས་ཀྱི་རྒྱུ་འབྲས་ཀྱི་རྣམ་བཞག་བརྒྱ་འགྱུར་གྱི་ཕྲ་
ཞིབ་ཡིན་སྟབས། དེང་རབས་ཀྱི་སེམས་ཁམས་རིག་པས་དེའི་ཕྱོགས་ཙམ་ཡང་
མཐོང་མི་ཐུབ་པ་རྒྱ་ཆེར་བཤད་པ་ལྟར་ཡིན་ལ། ཕྱིའི་རྒྱུ་འབྲས་ཀྱི་རྣམ་བཞག་
ལ་བརྟེན་ནས་ནང་གི་རྒྱུ་འབྲས་ལ་གོ་བ་ཆགས་དགོས་པ་རེད།
དཔེར་ན་ཕྱིའི་རྒྱུ་ཞིང་སར་ས་བོན་ཆུ་ལུད་དྲོད་གཤེར་ལག་ལས་སོགས་
དང་འཛོམས་ན་དེ་མཐུན་གྱི་འབྲས་བུ་འབྱུང་ལ། རྒྱུའི་ཆ་གཅིག་མ་ཚང་
ནའང་འབྲས་བུ་མི་འབྱུང་བས། རྒྱུ་རྐྱེན་ཡོངས་སུ་ཚོགས་དགོས་ཤིང་། རྒྱུ་
ཚོགས་ཡོངས་སུ་འཛོམས་ན་གྲོ་བཏབ་པ་ལས་གྲོ་དང་ནས་བཏབ་པ་ལས་ནས་
ཀྱི་འབྲས་བུ་འབྱུང་བ་མངོན་སུམ་ཡིན་ནོ།
དེ་ཡང་སེམས་ཀྱི་བྱེད་པའམ། སེམས་དང་བསམ་བློས་འགུལ་བསྐྱོད་
ཀྱིས་བྱས་པའི་ལས་ལས་གྲུབ་པ་ཞིག་ཡིན་པས། འབྲས་བུ་དེ་འགྲུབ་བྱེད་ཀྱི་
གཙོ་བོ་སེམས་ཀྱི་བྱེད་པ་ལ་ཐུག་ཡོད་པར་བསྟན་པ་རེད།
དེའི་ཕྱིར་དབྱིག་ལགས་ཀྱིས། སངས་རྒྱས་ཀྱིས་དངོས་པོ་ཐམས་ཅད་
རྒྱུ་ལ་བརྟེན་ནས་འབྱུང་ཞིང་། འཇིག་རྟེན་ཐམས་ཅད་ལས་ཀྱི་འབྲས་བུ་ཡིན་
པར་གསུངས་ལ། སེམས་སམ་བསམ་བློ་ནི་དངོས་པོའི་ཁྱབ་ཁོངས་སུ་མཐོང་
བ་རེད། ཅེས་གསུངས་པ་ལྟར་རོ།
བཞེད་ཚུལ་དེ་དག་ཟབ་ཁུངས་གནས་ལུགས་མེད་པ་ཞིག་གཏན་ནས་
མ་ཡིན་པར། སངས་རྒྱས་ཆོས་ལུགས་ཀྱི་བཞེད་ཚུལ་དང་མཐུན་ལ་དངོས་
གཙོའི་ལྟ་བ་རྣམ་དག་ཏུ་ངེས་ཏེ། སངས་རྒྱས་ཀྱིས་འདི་ལྟར་གསུངས་ཡོད།
དཔེར་ན། ས་བཅུ་བའི་མདོ་ལས། ཁམས་གསུམ་པོ་འདི་ནི་སེམས་ཙམ་སྟེ།
སྲིད་པའི་ཡན་ལག་བཅུ་གཉིས་པོ་གང་དག་དེ་བཞིན་གཤེགས་པས་རབ་ཏུ་ཕྱེས་



འཇིག་རྟེན་སྣོད་ཀྱི་རྩ་བའི་རྒྱུ་རྐྱེན་གང་ཡིན་ལ་དཔྱད་པ།
157
ཏེ་བཀའ་སྩལ་བ་དེ་དག་ཐམས་ཅད་ཀྱང་སེམས་གཅིག་ལ་བརྟེན་པ་དག་གོ།
ཞེས་དང་མདོ་ལང་གཤེགས་ལས་ཀྱང་། གང་ཟག་རྒྱུན་དང་ཕུང་བོ་དང་།
དེ་བཞིན་རྐྱེན་དང་རྡུལ་ དག་དང་། གཙོ་བོ་དབང་ཕྱུག་བྱེད་པོ་རྣམས།།
སེམས་ཙམ་དུ་ནི་ངས་བཤད་དོ། ཞེས་གསུངས་སོ།།
ཚུལ་དེ་ལྟར་ཟླ་བ་གྲགས་པས་དབུ་མ་འཇུག་པར་ཡང་། ཇི་བཞིན་རང་
གི་བསྟན་བཅོས་དེ་དེ་ལས། མུ་སྟེགས་རྣམས་ཀྱིས་གང་ཟག་སོགས་དེ་དག།
སྨྲས་པ་དེ་དག་བྱེད་པོར་མ་གཟིགས་ནས། རྒྱལ་བས་སེམས་ཙམ་འཇིག་རྟེན་
བྱེད་པོར་གསུངས། ཞེས་གསུངས་ལ། དེའི་དོན་ནི། ཇི་བཞིན་རང་གི་
བསྟན་བཅོས་དེ་དང་དེ་ལས། ཕྱི་རོལ་མུ་སྟེགས་པ་རྣམས་ཀྱིས་དབང་ཕྱུག་
དང་ཚངས་པ་སོགས་དང་གང་ཟག་སོགས་དེ་དག་མང་པོ་ཞིག་འཇིག་རྟེན་སྣོད་
བཅུད་བྱེད་པ་པོར་སྨྲས་པ་དེ་དག་བྱེད་པ་པོ་མ་ཡིན་པར་གཟིགས་ནས། རྒྱལ་
བས་ནང་གི་སེམས་ཙམ་ཞིག་འཇིག་རྟེན་གྱི་བྱེད་པ་པོར་གསུངས་སོ། ཞེས་པ་
ལྟར་ཡིན་ལ། གོང་གི་ཁམས་གསུམ་པོ་འདི་ནི་སེམས་ཙམ་མོ་ཞེས་པའི་ཙམ་སྒྲ་
ཡང་སྐབས་འདིར་གཟུགས་སོགས་ཕྱི་རོལ་དོན་དུ་གྲུབ་པ་འགོག་པའི་དོན་དུ་མི་
འདོད་པར། སེམས་ཙམ་འཇིག་རྟེན་གྱི་བྱེད་པ་པོ་གཙོ་བོར་བསྟན་ཅིང་། དེ་
ལས་གཞན་པ་རྣམས་འཇིག་རྟེན་གྱི་བྱེད་པོ་གཙོ་བོ་ཡིན་པ་བཀག་ནས་ཁམས་
གསུམ་ནི་སེམས་ཙམ་མོ། ཞེས་གསུངས་པ་རེད།
སེམས་འདི་འཇིག་རྟེན་སྣོད་བཅུད་ཀྱི་རྒྱུའི་གཙོ་བོ་ཡིན་པའི་རྒྱུ་མཚན་
ཡང་། འགྲོ་བ་མི་སོགས་རང་རང་གི་ནང་སེམས་ཉིད་ཀྱིས་ནི་སེམས་ཅན་གྱི་
འཇིག་རྟེན་འགྲོ་བ་མི་སོགས་རིགས་དྲུག་དང་། སྣོད་ཀྱི་འཇིག་རྟེན་རང་རང་
གི་ལས་ཀྱི་བྱེ་བྲག་གིས་ཤིན་ཏུ་སྣ་ཚོགས་པའི་ལོངས་སྤྱོད་ཀྱིས་བཀོད་པ་འདི་



158
མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
རྣམས་བསྐྱེད་པ་ཡིན་ལ། དེའི་ཕྱིར་སྟོན་པ་ཐུགས་རྗེ་ཅན་གྱིས་འགྲོ་བ་མ་ལུས་
པ་ལས་ལས་སྐྱེས་པར་གསུངས་ཏེ། འཇུག་པ་ལས། སེམས་ཉིད་ཀྱིས་ནི་
སེམས་ཅན་འཇིག་རྟེན་དང་། སྣོད་ཀྱི་འཇིག་རྟེན་ཤིན་ཏུ་སྣ་ཚོགས་འགོད།
འགྲོ་བ་མ་ལུས་ལས་ལས་སྐྱེས་པར་གསུངས། ཞེས་པ་ལྟར་རོ།
ཡང་མདོ་ལས། སེམས་ཅན་འདི་དག་ལས་བདག་གིར་བྱ་བ། ལས་ཀྱི་
བགོ་སྐལ་ལ་སྤྱོད་པ། ལས་ཀྱི་སྐྱེ་གནས་ལ་བརྟེན་པར་བྱ་བ་དག་སྟེ། ལས་ནི་
སེམས་ཅན་མཐོན་པོ་དང་དམའ་བ་དང་ངན་པ་དང་གྱ་ནོམ་པ་རྣམ་པར་
འབྱེད་པའོ། ཞེས་གསུངས་པ་དང་། དེ་དང་མཐུན་པར་མངོན་པ་མཛོད་
ལས་ཀྱང་། ལས་ལས་འཇིག་རྟེན་སྣ་ཚོགས་སྐྱེས། ཞེས་སེམས་ཅན་འདི་དག་
ཐམས་ཅད་རང་རང་གིས་བྱས་བསགས་ལས་ཀྱི་བགོ་སྐལ་ལ་སྤྱོད་པ་དང་ལས་
ཀྱིས་བྱས་པའི་སྐྱེ་གནས་ལ་བརྟེན་པ་ཤ་སྟག་ཏུ་མ་ཟད། ལས་ཀྱི་དབང་གིས་གོ་
ས་མཐོ་དམན་དང་སྐལ་བ་ལོངས་སྤྱོད་བཟང་ངན་སོགས་སྣ་ཚོགས་ཅི་རིགས་སུ་
གྲུབ་ཅིང་
། སྐྱེ་གཟུགས་ལོངས་སྤྱོད་བཟང་ངན་སོགས་འཇིག་རྟེན་སྣོད་བཅུད་
སྣ་ཚོགས་པ་ཅི་ཞིག་མཆིས་པ་དེ་དག་ཐམས་ཅད། རྒྱུ་མེད་དང་མི་མཐུན་པའི་
རྐྱེན་ལས་བྱུང་བ་མ་ཡིན་པར་གཙོ་བོ་རང་རང་གི་མཐུན་པའི་རྒྱུ་སྟེ། སེམས་ཀྱི་
བྱེད་པ་ལས་བྱུང་བའི་ཐུན་མོང་དང་ཐུན་མོང་མ་ཡིན་པའི་ལས་ལ་བརྟེན་ནས་
བྱུང་བ་ཁོ་ན་ཡིན་པར་བཞེད་དོ།།
མངོན་པ་ཀུན་བཏུས་སུའང་། ལས་འདིས་ནི། སེམས་ཅན་རྣམས་ཀྱི་
ལུས་སྣ་ཚོགས་སུ་འགྱུར་ཞེས་བྱ་བ་འདི་ནི་བསམ་གྱིས་མི་ཁྱབ་པོ། ལས་དགེ་བ་
དང་མི་དགེ་བ་དེ་ཉིད་གནས་དང་། དངོས་པོ་དང་། རྒྱུ་དང་རྣམ་པར་སྨིན་
པ་དང་རབ་ཏུ་དབྱེ་བས་ན་བསམ་གྱིས་མི་ཁྱབ་པོ། ཕྱིའི་དངོས་པོ་སྣ་ཚོགས་



༄༅འཇིག་རྟེན་སྣོད་ཀྱི་རྩ་བའི་རྒྱུ་རྐྱེན་གང་ཡིན་ལ་དཔྱད་པ།
159
མངོན་པར་འགྲུབ་པར་བྱེད་པའི་ལས་ནི་བསམ་གྱིས་མི་ཁྱབ་པོ། ཞེས་པས་
ཀྱང་ཕྱི་ནང་གི་དངོས་པོ་མཐའ་དག་ལས་ལས་སྐྱེ་བ། ལས་ཀྱི་དབང་གིས་བྱུང་
བའི་སྐྱེ་གནས་ཁོར་ཡུག་ལོངས་སྤྱོད། འཚོ་བ་དབུ་འཕང་ཐོབ་ཐང་བསོད་
ནམས་ངོགས་ཀྱི་ཚད་དང་རྣམ་པ་གཏན་ནས་མི་མཚུངས་ཤིང་བསམ་གྱིས་མི་
ཁྱབ་པར་བཞེད་དོ།།
དེ་ལྟ་ན་འཇིག་རྟེན་ཐམས་ཅད་ལས་ལས་སྐྱེས་པར་མང་དུ་གསུངས་
པས། སེམས་ལས་བྱུང་བ་མ་ཡིན་ནམ་ཞེ་ན། ལན་འདི་བཞིན་གདབ་པར་བྱ་
སྟེ། སེམས་སྤངས་ནས་ནི་ལས་ཀྱང་ཡོད་པ་མ་ཡིན་པའམ་སེམས་མེད་ན་ལས་
ཀྱང་ཡོད་པར་མི་འགྱུར་ཏེ། ལུས་ངག་གི་ལས་དགེ་སྡིག་གང་ཡིན་ཐམས་ཅད་
ཀྱང་སེམས་ལ་རག་ལས་ཤིང་སེམས་ལས་བྱུང་བའི་ཕྱིར་རོ།། གལ་ཏེ་གཟུགས་
ཀྱང་ཡོད་མོད་ཀྱི་གཟུགས་དེ་ལ་ནི་སེམས་བཞིན་དུ་འཇིག་རྟེན་བྱེད་པ་པོ་ཉིད་
ཡོད་པ་མ་ཡིན་ནོ།
དེས་ན་སེམས་ཙམ་མོ་ཞེས་པའི་ཙམ་སྒྲས་སེམས་ལས་གཞན་པའི་བྱེད་
པ་པོ་བཟློག་གི ཕྱི་རོལ་གྱི་གཟུགས་ནི་བཀག་པ་མ་ཡིན་ནོ།། ཞེས་བརྗོད་
དགོས་ཏེ། དབུ་མ་འཇུག་པ་ལས། སེམས་སྤངས་ནས་ནི་ལས་ཀྱང་ཡོད་
ཡིན། གལ་ཏེ་གཟུགས་ཡོད་མོད་ཀྱི་དེ་ལ་ནི།། སེམས་བཞིན་བྱེད་པ་པོ་ཉིད་
ཡོད་མ་ ཡིན། དེས་ན་ སེམས་ ལས་ གཞན་ པའི་བྱེད་ པ་ པོ། བཟློག་ གི་
གཟུགས་ནི་བཀག་པ་མ་ཡིན་ནོ། ཞེས་གསུངས་པའི་ཕྱིར་རོ།
དེས་ན་སེམས་ཀྱི་བྱེད་པ་ལ་བརྟེན་ནས་ལུས་དང་ངག་གི་ལས་དགེ་སྡིག་
གང་རུང་འབྱུང་ཞིང་། ལས་
ས་དགེ་བ་སྟེ་ཕན་སེམས་ཀྱིས་དབུལ་བོར་སྦྱིན་པ་
གཏོང་བ་དང་། རོགས་རམ་བྱེད་པ། སྤྱི་དོན་བསྒྲུབ་པ་ལྟ་བུ་དང་། འདོད་



160
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
པའི་དབང་གིས་གཞན་པའི་རྒྱུ་ནོར་རྐུ་འཕྲོག་བཅོམ་གསུམ་བྱེད་པ། གཞན་
ལ་མཚོན་བསྣུན་པ་དང་སྲོག་གཅོད་པ་སོགས་མི་དགེ་བའི་ལས་ཏེ། དགེ་སྡིག་
གི་ལས་གང་བྱས་པ་དེའི་དབང་གིས་བདེ་སྡུག་གི་བགོ་སྐལ་མངོན་སུམ་མྱོང་
བཞིན་པ། དཔེར་ན། ལ་ལའི་འཚོ་བ་དང་ལོངས་སྤྱོད་ཕུན་སུམ་ཚོགས་ཤིང་
བདེ་སྐྱིད་ཡིན་ལ། འགའ་ཞིག་བཙོན་དུ་ཚུད་པ། སྲོག་ཁྲིམས་གཅོད་པ་
སོགས་མི་ཚེ་འཚོ་བ་སྡུག་བསྔལ་གྱི་ཀློང་ན་ཡོད་པ་ལྟ་བུ་སོགས་ལས་དགེ་སྡིག་གི་
འབྲས་བུ་ལོངས་སྤྱོད་སྣ་ཚོགས་སུ་གྲུབ་པ་ང་ཚོས་སྤྱི་ཚོགས་ཁྲོད་ནས་མངོན་
སུམ་དུ་མཐོང་བ་བསྙོན་དུ་མི་རུང་ངོ་།
དེ་ཡང་ཡིན་ཏེ། མངོན་པ་ཀུན་བཏུས་ལས། ཡོངས་སུ་དག་པའི་
འཇིག་རྟེན་གྱི་ཁམས་དེ་དག་ནི། སྡུག་བསྔལ་བའི་བདེན་པ་མ་ཡིན་པར་བལྟ་
སྟེ། ལས་དང་ཉོན་མོངས་པས་བསྐྱེད་པ་མ་ཡིན། ལས་དང་ཉོན་མོངས་པའི་
དབང་གིས་བྱུང་བ་མ་ཡིན་གྱི། སྨོན་ལམ་དང་དགེ་བའི་རྩ་བའི་དབང་གིས་
བྱུང་བ་དག་གོ་ཞེས་ཡོངས་སུ་དག་པའི་སྣོད་ཀྱི་འཇིག་རྟེན་ཏེ། རང་བྱུང་ཁོར་
ཡུག་ལོངས་སྤྱོད་ཉམས་སུ་དགའ་བ་དང་ཕུན་སུམ་ཚོགས་པ་རྣམས་ནི་མི་དགེ་
བའི་ལས་དང་འདོད་ཆགས་ཞེ་སྡང་སོགས་ཉོན་མོངས་ལས་བྱུང་བའི་ལོངས་སུ་
སྤྱད་བྱ་མ་ ཡིན་གྱི། གཞན་གཅེས་ གཞན་ ཕན་གྱི་བསམ་ པས་ཀུན་ནས་
བསླངས་པའི་ཡིད་ཀྱི་སྨོན་ལམ་དང་རྣམ་དཀར་དགེ་བའི་ལས་ཁྱད་པར་ཅན་ཁོ་
ནའི་འབྲས་བུར་འདོད་ཅིང་། འཇུག་པ་རང་འགྲེལ་ལས་ཀྱང་། སྣོད་ཀྱི་
འཇིག་རྟེན་མ་ལུས་པ་ནི་སེམས་ཅན་གྱི་ལས་བདག་པོར་གྱུར་པ་ཉིད་ལས་ཀུན་
ཏུ་བྱུང་བ་ཡིན་ནོ། ཞེས་པའང་གོང་དང་གནད་གཅིག་པར་རྒྱུ་འབྲས་ཀྱི་རྣམ་
བཞག་ཐམས་ཅད་སེམས་ཀྱིས་ཀུན་ནས་བསླངས་པའི་ལས་ཀྱིས་བཀོད་པ་ཡིན་



འཇིག་རྟེན་སྣོད་ཀྱི་རྩ་བའི་རྒྱུ་རྐྱེན་གང་ཡིན་ལ་དཔྱད་པ།
161
པར་གསུངས་སོ།།
དེ་ཡང་ཅུང་ཟད་གསལ་བར་བཤད་ན། འཇིག་རྟེན་ན་འཚོ་སྡོད་བྱེད་
པའི་སེམས་ཅན་ཆེ་བ་མང་པོ་ལས་ལྕགས་ཟ་བ་དང་རྡོ་འཆའ་བ་ཚ་བས་སྐྱེད་པ་
དང་ཚ་བས་འཇོམས་པ། གྲང་བས་སྐྱེད་པ་དང་གྲང་བས་འཇོམས་པ། ས་
ཡིས་འཚོ་བ་དང་ཆུ་ཡིས་འཚོ་བ། འགའ་ཞིག་རླུང་ལ་བརྟེན་པ་སོགས་འཚོ་
སྟངས་ལོངས་སྤྱོད་ཆེས་མི་མཚུངས་པ་མང་དུ་གནས་པ་རྣམས་རང་རང་གི་ལས་
ཀྱིས་འཕངས་པའི་ལོངས་སྤྱོད་ཉིད་ལས་མ་འདས་སོ།།
སེམས་འདིས་རང་ཉིད་ལ་རྒྱལ་ཁ་སྟེར་ཞིང་ཡ་རབས་ཀྱི་མདུན་ལམ་
སྤྲོད་པ་མ་ཟད། རང་ལ་ཕམ་ཁ་སྟེར་ཞིང་སྡུག་བསྔལ་གྱི་སྐལ་བ་ཅན་བྱེད་པའི་
རྒྱུ་རྐྱེན་གཙོ་བོའང་ཡིན་པས། རང་ཉིད་ཀྱི་མགོན་ཡང་ཡིན་ལ་དགྲ་ཡང་ཡིན་
ཞེས་བཤད་ཆོག སེམས་ཀྱི་བྱེད་པའི་དབང་གིས་ལུས་ཀྱིས་སྲོག་གཅོད་པ་དང་
མཁྱིན་པ་ལེན་པ་དང་ངག་གིས་རྫུན་དང་ཚིག་རྩུབ་མ་ངག་འཁྱལ་སོགས་
གཞན་ལ་གནོད་པ་གཏོང་བའི་ལུས་ངག་གི་ལས་ཚབས་ཆེན་བྱེད། དེར་
བརྟེན་རང་རང་ལའང་མི་འཚམ་པའི་འགལ་རྐྱེན་དང་སྡུག་བསྔལ་གྱི་ལོངས་
སྤྱོད་བྱུང་དང་འབྱུང་བཞིན་པ་ཀུན་གྱིས་ཐུན་མོང་དུ་ངོས་འཛིན་སླའོ།།
སེམས་ཀྱི་འཁྱེར་སོ་དང་འཛིན་སྟངས་ལ། ཞིབ་འཇུག་སྐྱོན་སེལ་གྱི་སྒོ་
ནས་ཆོས་བཞིན་ཡ་རབས་དང་དགེ་བའི་ཕྱོགས་སུ་གཞོལ་ན། རང་ཉིད་ལ་
བདེ་སྐྱིད་དང་ཞི་བདེའི་ལོངས་སྤྱོད་ཐོབ་ཅིང་། ཏང་དང་རྒྱལ་ཁབ་ཀྱི་རྩ་
ཁྲིམས་ཉེས་ཁྲིམས་བཅའ་ཁྲིམས་སོགས་དང་ཆ་ཀུན་ནས་མཐུན་པར་མ་ཟད།
འཛམ་གླིང་ཞི་བདེ་དང་། འཇིག་རྟེན་བདེ་སྐྱིད། ཕན་ཚུན་མཐུན་སྒྲིལ་
སོགས་ཀྱི་གཞི་རྩའང་ཚུགས་པ་ཡིན་ཏེ། དབྱིག་ལགས་ཀྱིས། འཛམ་གླིང་ཞི་



162
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
བདེ་དང་། འཇིག་རྟེན་བདེ་སྐྱིད་ཡོང་རྒྱུའི་གཞི་རྩ་ཡང་ཕན་ཚུན་གནོད་འཚེ་
གཏོང་མི་གཏོང་གི་རྗེས་སུ་འགྲོ་ལྡོག་བྱེད་ཅིང་། དེ་ཡང་བསམ་པའི་ཀུན་སློང་
ལ་རག་ལས་པ་ཁོ་ན་ཡིན་པས། ཚན་རིག་གི་དམིགས་ཡུལ་འགྲུབ་བྱེད་མཐར་
ཐུག་ནང་བ་སངས་རྒྱས་པའི་ནང་སེམས་ལ་ཞིབ་འཇུག་བྱེད་ཚུལ་འདི་ཁོ་ན་ལ་
ཐུག་དགོས་སོ།། ཞེས་གསུངས།
ཕྱོགསལ་ལར་ཡ་རབས་ཚུལ་ལྡན་བྱམས་ལྡན་གཉོར་སྐྱོང་ཕན་སེམས་
མཐུན་སྒྲིལ། བདག་པས་གཞན་གཅེས། བཟང་ལ་བསྔགས་བརྗོད། ངན་
ལ་ཆད་པ་གཅོད་པ་སོགས་མི་ཆོས་གཙང་མ་མཐའ་དག་ཉམས་ནས། དམར་
གསོད་དམར་འཛིང་། རྐུ་འཕྲོག་བཅོམ་གསུམ། གཡོ་སྒྱུ་ཁྲམ་པ། བཙན་
གཡེམ་མགོ་སྐོར། བསླུ་བྲིད་རྫུན་ལབ། མཚང་འབྲུ་བརྙས་བཅོས་སོགས་
ལུས་ངག་གི་ལས་ངན་པ་སྣ་ཚོགས་ཀྱིས་ས་སྟེང་གང་། རྒྱལ་ཁྲིམས་དང་ལས་རྒྱུ་
འབྲས་མི་བརྩི་བའི་ལྟ་ལོག་དང་བརྣབ་སེམས། གནོད་སེམས། ཉེ་རིང་
ཆགས་སྡང་། ཕྲག་དོག་འགྲན་སེམས། ཁྱོད་ཤི་ང་གསོན་སོགས་ཀྱི་སེམས་
དང་ཀུན་སློང་ངན་པས་ཀུན་ནས་བསླངས་ཏེ་ཕུང་གྲོལ་སྣ་ཚོགས་བྱེད་པ་དག་
ཡོད་ལ། དེ་དག་ནི། ཕལ་ཆེར་གྱིས། འགྲོ་བ་མི་དང་སེམས་ཅན་ལ་གནོད་
འཚེ་ཙམ་དུ་འགྱུར་བ་ལས། རང་བྱུང་སྣོད་ཀྱི་ཁོར་ཡུག་ལ་གནོད་མེད་དང་
འབྲེལ་བ་མེད་པར་བཤད་པ་ནི་རྟེན་འབྱུང་རྒྱུ་འབྲས་ཀྱི་དེ་ཉིད་མ་རྟོགས་པའི་
སྐྱོན་ཡིན་ཏེ། མི་དགེ་བའི་ནག་ལས་ཅི་ཙམ་བྱས་པ་དང་འཚམ་པར་རང་རང་
གི་ལོངས་སུ་སྤྱོད་པར་བྱ་བའི་རང་བྱུང་ཁོར་ཡུག་སོགས་ལའང་ཉམས་ཆག་
ཐེབས་ཤིང་། ལོངས་སྤྱོད་བགོ་སྐལ་བཟང་པོ་ཉམས་རྒུད་དུ་འགྱུར་བ་སོགས་
ཡོད་ལ། དེ་དག་ཀྱང་མངོན་གྱུར་ཏུ་འབྱུང་བ་དང་མི་མངོན་ལྐོག་གྱུར་ཏུ་



འཇིག་རྟེན་སྣོད་ཀྱི་རྩ་བའི་རྒྱུ་རྐྱེན་གང་ཡིན་ལ་དཔྱད་པ།
163
འབྱུང་བའི་ཚུལ་གཉིས་ཡོད། མངོན་ལྐོག་ཅི་རིགས་སུ་འབྱུང་བའི་ལས་འབྲས་
ཀྱི་ཆོས་ཉིད་བཟློག་ཏུ་མེད་པ་ཡིན་ནོ།།
དེ་ལྟ་ན་ཕྱི་སྣོད་ཀྱི་འཇིག་རྟེན་ལའང་མངོན་ལྐོག་ཅི་རིགས་ཀྱི་སྒོ་ནས་
ཉམས་ཆག་དང་ ཕུང་ གྲོལ་ ཐེབས་ པ་ ལས་ འོས་ མེད་ པ་ རེད། དཔེར་ན།
སེམས་ཀྱི་བྱེད་པ་ལས་བྱུང་བའི་ལས་ཀྱི་དབང་གིས་སྣོད་བཅུད་འཕེལ་འགྲིབ་ལ་
ཀུན་གྱི་མཐོང་སྣང་དུ་གསལ་བའི་མངོན་གྱུར་དང་། དབང་ཤེས་མངོན་སུམ་
གྱི་སྤྱོད་ཡུལ་དུ་མ་གྱུར་པའི་འཕེལ་འགྲིབ་ཀྱི་རྣམ་པ་ལྐོག་ཏུ་གྱུར་པའང་ཡོད་པ་
ལས། མངོན་གྱུར་ནི་དཔེར་ན། སྔོན་ཨ་རིས་འཇར་པན་ལ་རྡུལ་གྱི་འགད་
རྫས་འཕངས་ནས་འཇར་པན་ཕྱོགས་ཀྱི་སྣོད་བཅུད་གཉིས་ཀར་འགས་གཏོར་
ཚབས་ཆེན་བཟོས། གྲོང་ཁྱེར་ཀྲུང་ཏོའི་ཕྱོགས་སུ། མི་ཆིག་འབུམ་ཆིག་ཁྲི་
བརྒྱད་སྟོང་དྲུག་བརྒྱ་རེ་གཅིག་དང་། ཁྲིང་ཆིས་སུ་མི་བདུན་ཁྲི་བཞི་སྟོང་ལྷག་
ཙམ་རྩ་མེད་དུ་བཅོམ། དེ་དང་དུས་མཉམ་དུ་ཕྱིའི་རང་བྱུང་ཁོར་ཡུག་ལའང་
ཉམས་ཆག་གཏོར་བརླག་ཆེན་པོ་ཐེབས་པ་མ་ཟད། ས་ཡི་བཅུད་ཉམས། སྐྱེ་
དངོས་ཐམས་ཅད་སྐྱེ་སྟོབས་ཇེ་ཞན་དང་ཁ་དབུགས་དུག་ཅན་དུ་གྱུར་པ་སོགས་
སྣོད་བཅུད་ཀྱི་བཀོད་པ་མང་པོ་ཞིག་འགས་གཏོར་ཐལ་རྡུལ་བསྲེགས་ལུད་དུ་
བསྒྱུར་ནས་ཕྱིའི་སྣོད་ཀྱི་བཀོད་པར་ཉམས་ཆག་ཚད་མེད་ཐེབས་པ་མངོན་སུམ་
ཡིན་པ་ལྟ་བུ་དང༌
།
ཉེ་སྔོན་འཇིགས་བསྐུལ་རང་ལུགས་པས་ཀྱང་ཨ་རིའི་ཐོག་ཁང་ཆེན་
མོར་འགས་གཏོར་བཏང་། མི་སྟོང་ཕྲག་དུ་མ་ཤི་རྨས་ཐེབས་ཤིང་། ཁོར་
ཡུག་འཛུགས་སྐྲུན་དཔལ་འབྱོར་གྱོང་གུད་འབོར་ཆེན་བཟོས། ཨ་རིའི་མི་
དམངས་ཀྱིས་མཚོན་པའི་འགྲོ་བ་མིའི་སེམས་ལ་ཡ་ང་བའི་སྡུག་བསྔལ་དྲག་པོ་



164
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
བྱིན། དེ་དག་ནི་སེམས་ངན་གྱིས་བསླངས་པའི་ལས་ངན་པ་ཡིན་པར་མ་ཟད་
སྣོད་ལ་ཉམས་ཆག་གི་འབྲས་བུ་མངོན་སུམ་དུ་སྐྱེད་པའི་ལས་ཀྱི་མཚན་གཞི་
ཡིན་ཞེས་ངོས་འཛིན་བྱས་ཆོག
ལསངན་ཅི་ཙམ་བྱས་པ་དེ་མཐུན་གྱི་འབྲས་བུར། བྱེད་པོ་རང་ཉིད་
ལའང་མངོན་ལྐོག་ཅི་རིགས་ཀྱི་སྒོ་ནས་ཚེ་སྲོག་ལ་གནོད་འཚེ་དང་བྱ་བ་མི་
འགྲུབ་པ། སྐལ་བ་བཟང་པོ་དང་། ལོངས་སྤྱོད་ཇེ་ཞན་དུ་འགྲོ་བ། མཐུན་
གྲོགས་ཇེ་ཉུང་དང་དགྲ་ཟླ་ཇེ་མང་དུ་ཕྱིན་པ་སོགས་རྒུད་པའི་ཕམ་ཁ་ངམ་ངམ་
ཤུགས་ཀྱིས་འབྱུང་བ་དངོས་པོའི་ཆོས་ཉིད་དུ་གྲུབ། དཔེར་ན། འཇིགས་
བསྐུལ་རང་ལུགས་པས་ཨ་རིའི་ཕྱོགས་ལ་སྡུག་བསྔལ་དང་ཕམ་ཁ་སྦྱིན་འདོད་ཀྱི་
བསམ་པས་ཀུན་ནས་བསླངས་ཏེ་ལུས་ངག་གི་ལས་ཀྱི་གདུག་རྩུབ་དྲག་པོ་བཀོལ།
ཕ་རོལ་སྡུག་བསྔལ་དང་ཕམ་ཁའི་གནས་སུ་སྦྱར། དེའི་རྐྱེན་གྱིས་ཨ་རི་ནས་
ཀྱང་རྒྱལ་ཁམས་ཡོངས་ལ་ཞི་བདེ་འབྱུང་བའི་དོན་དུ་འཇིགས་བསྐུལ་རང་
ལུགས་པ་དང་དེའི་རྒྱབ་སྐྱོར་དཔུང་ཚོགས་དང་བཅས་པར་གནམ་ས་གཉིས་ཀ་
ནས་དམག་ཚོགས་ཀྱིས་རྒོལ་ལན་ཆེན་པོ་སྤྲད་པས། སྣོད་ལ་འགས་གཏོར་
ཉམས་ཆག་དང་བཅུད་ལ་ཤི་རྨས་འབོར་ཆེན་བྱུང་། མི་སེམས་སྡུག་བསྔལ་
དང་། ཁོར་ཡུག་ཟིང་འཁྲུག་གི་གནས་སུ་གྱུར་ཏོ།།
དེ་དག་གི་རྩ་བའི་འབྱུང་ཁུངས་དང་རྒྱུ་རྐྱེན་གཙོ་བོ་ནི། འཇིགས་
བསྐུལ་རང་ལུགས་པས་གཞན་ལ་གནོད་སེམས་ཀྱིས་བསླངས་པའི་ལུས་ངག་གི་
ལས་ཀྱི་གདུག་རྩུབ་དྲག་པོ་ཡང་བ་དེ་དག་ལ་ཐུག་ཡོད། དེའི་རྐྱེན་གྱིས་ད་
གཟོད་འཇིགས་བསྐུལ་ནག་ཉེས་མཁན་ཚོའི་ལ་ལ་བཙོན་དུ་ཚུད། ལ་ལའི་ཚེ་
སྲོག་ཤོར། འགའ་ཞིག་སྡོད་སའི་གནས་དང་སྐུང་སའི་ཁུང་མེད་པ་དང་།



༄༅།།འཇིག་རྟེན་སྣོད་ཀྱི་རྩ་བའི་རྒྱུ་རྐྱེན་གང་ཡིན་ལ་དཔྱད་པ།།
165
རང་ཉིད་སྐྱེས་ཡུལ་གྱི་ཁོར་ཡུག་ལོངས་སྤྱོད་སོགས་ལའང་ལོངས་སུ་སྤྱོད་པའི་
རང་དབང་བྲལ་ཞིང་གནས་ལ་ངེས་པ་མེད་པར་ཉིན་མཚན་ཀུན་ཏུ་རང་རང་
གི་ཚེ་སྲོག་ལ་གཞན་གྱིས་གནོད་པ་བྱེད་པར་དོགས་ནས་ལུས་སེམས་འཇིགས་
ཡེར་རེ། གུ་ཡངས་དང་བག་ཕབ་རྩེ་དགུའི་སྐལ་བ་ཏིལ་འབྲུ་ཙམ་ཡང་མེད་
ཅིང་། འཇིགས་འཇིགས་རྔམ་རྔམ་གྱི་སྒོ་ནས་མི་ཚེ་སྡུག་བསྔལ་གྱིས་འདའ་
བཞིན་པ་རྣམས་ནི། འཇིགས་བསྐུལ་མཁན་ཚོ་རང་རང་གིས་གཞན་ལ་བརྣབ་
སེམས་གནོད་སེམས་ཀྱིས་ནག་ཉེས་བསྐྲུན་པའི་ལས་ཀྱི་འབྲས་བུ་དང་མྱོང་བྱའི་
རྣམ་སྨིན་ཉིད་དུ་ངེས་སོ།།
མཉམ་མེད་ཙོང་ཁ་པ་ཆེན་པོས་ཀྱང་། གཞན་ལ་ཐན་ཐུན་ཕན་ན་རང་
ལ་ཕན། གཞན་ལ་དམ་དུམ་གནོད་ན་རང་ལ་གནོད། གཞན་སྡེ་ཚང་ཚིང་
བསྲེགས་པའི་གནོད་སེམས་འདི།། སྡིག་སྒྲིབ་ལྗན་ལྗིན་གསོག་པའི་གཞོང་བ་
ཡིན།། ཞེས་གསུངས་པ་ལྟར་ཡིན་པས། ལེགས་ཉེས་བདེ་སྡུག་ཐམས་ཅད་ཀྱི་
འབྱུང་ཁུངས། རང་རང་གི་སེམས་ཀྱི་རྒྱལ་ཁམས་ལ་དྲན་དང་ཤེས་བཞིན་གྱི་
ཉེས་བརྟག་པས། ཚོད་བརྟག་ཞིབ་འཇུག་བྱས་ནས་གཞན་གནོད་གཞི་དང་
བཅས་པའི་ཉེས་ཅན་སྔོན་འགོག་དང་། གཞན་གཅེས་ལྷག་བསམ་ཡ་རབས་
དྲང་བདེན་གྱི་བསམ་བློ་དམ་པ་རྩལ་དུ་བཏོན་ནས་བསྒྲུབས་པ་ནི། རྩ་བའི་
གནད་དོན་ཞིག་ཏུ་འཁུམས་སོ།།
ད་ལྟ་འཛམ་གླིང་ན་ཐག་གཅོད་བྱེད་དཀའ་བའི་གནད་དོན་བཞིའི་ཡ་
གྱལ་ཏེ། རང་བྱུང་ཁོར་ཡུག་གཙང་དག་བྱེད་པ་དང་རྒྱལ་ཁབ་དང་མི་རིགས་
སོ་སོས་ཕན་ཚུན་ལ་བློ་རྟོན་ཡིད་ཆེས་ཡོང་བ་ཐག་གཅོད་དཀའ་བའི་གནས་སུ་
གྱུར་པའང་། ནང་སེམས་ཁམས་རིག་པ་དང་བསམ་བློའི་སློབ་གསོ་བྲལ་བའི་
*་



166
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
གནད་དོན་འདི་དག་ལ་ཐུག་ཡོད་པ་ཁོ་ནའོ། དེ་རྣམས་ཐག་གཅོད་བྱེད་པར་
འབྲལ་ཐབས་མེད་པ་ནི། ཡང་དག་པའི་ཚན་རིག་གི་ལྟ་བ་མངོན་གསལ་དུ་
ཡོད་པའི་ནང་བསྟན་སེམས་ཁམས་རིག་པའི་གཞུང་ལུགས་དག་ལས་མ་འདས་
སོ།།
དེ་ཡང་དཔྱད་པ་ཞུན་མཐར་བཅད། བླང་དོར་གཏན་ལ་ཕབ་ཅིང་།
འཇིག་རྟེན་གྱི་འགྲོས་དང་མཐུན་ལ། ཡང་དག་པའི་ཚན་རིག་གི་ལྟ་བ་དང་
ལྡན། ཉམས་སུ་ལེན་ཤེས་ན། སྤྱི་ཚོགས་དང་འགྲོ་བ་མིའི་ཀུན་སྤྱོད་བཟང་པོ་
དང་སྤུས་ཚད་མཐོར་འདེགས་བྱེད་པའི་མཐུ་ནུས་ཀྱི་དགེ་མཚན་གཞན་དང་མི་
མཚུངས་པའི་རིག་གཞུང་འགྲན་ཟླ་བྲལ་བ་ཞིག་ཡིན།
སངས་རྒྱས་ཀྱིས་སྡོམ་པ་གསུམ་བསྟན་པའི་མདོ་ལས། འཇིག་རྟེན་ན་
ང་དང་ལྷན་ཅིག་རྩོད་ཀྱི། ང་ནི་འཇིག་རྟེན་དང་མི་རྩོད་དེ། གང་འཇིག་
རྟེན་ན་ཡོད་པར་འདོད་པ་དེ་ནི་ངས་ཀྱང་ཡོད་པར་བཞེད་དེ། གང་འཇིག་
རྟེན་ན་མེད་པར་འདོད་པ་དེ་ནི་ང་ཡང་མེད་པར་བཞེད་དོ།། ཞེས་སོགས་ཀྱིས་
ཀྱང་ནང་བསྟན་འདི་འཇིག་རྟེན་གནས་ཚུལ་དང་འགྲོ་བའི་སེམས་གཤིས་དང་
མཐུན་པར་གསུངས་ལ། འགྲོ་མིའི་བདེ་སྐྱིད་དང་ཞི་བདེའི་རྨང་གཞི་ཡིན་
པའི་སྡོམ་ཚིག་གནང་ཡོད་པས། འཇིག་རྟེན་ལ་ཕན་བདེ་བསྐྲུན་པའི་ཤེས་
རབ་ཀྱི་ཉིང་བཅུད་དང་ཚན་རིག་དངོས་གནས་ཉིད་དུ་གྱུར་ཏོ།།
སློབ་དཔོན་དབྱིག་ལགས་ཀྱིས་ཀྱང་གཟུ་བོར་གནས་པའི་བདེན་དཔང་
འདི་ལྟར་གསུངས། དེས་ན་སངས་རྒྱས་ཆོས་ལུགས་ནི། ཤེས་རབ་ཀྱི་རྨང་
གཞིའི་སྟེང་ནས་བསྐྲུན་པའི་ཚན་རིག་དངོས་གནས་ཤིག་རེད་ཅེས་བཤད་ཆོག་
ཅེས་གསུངས་པ་ལྟར་ཡིན་པས། ང་ཚོས་གནད་དོན་འདི་རིགས་ངེས་པར་



འཇིག་རྟེན་སྣོད་ཀྱི་རྩ་བའི་རྒྱུ་རྐྱེན་གང་ཡིན་ལ་དཔྱད་པ།
167
རྟོགས་དགོས་པ་ཞིག་གོ།
དེས་ན། ཕྱི་སྣོད་ཀྱི་འཇིག་རྟེན་དང་ནང་བཅུད་ཀྱི་སེམས་ཅན་འདིའི་
སྤུས་ཚད་རང་བཞིན་སོགས་སྔོན་ཐོན་གྱི་ཚད་གཞི་ངེས་ཅན་ཞིག་ཏུ་བསླེབ་
དགོས་ན་གཙོ་བོ་གང་ལ་ཐུག་ཡོད་ཅེ་ན། བརྟེན་པ་བཅུད་ཀྱི་སེམས་ཅན་ལ་
ཐུག་ཅིང་། དེ་ལས་ཀྱང་འགྲོ་མིའི་སེམས་དང་བསམ་བློའི་འཁྱེར་སོ་ལ་ཐུག་
ཡོད་པས། ཐོག་མར་བསླབ་པར་བྱ་བའི་སློབ་གསོ་སེམས་སྟེང་ནས་མགོ་རྩོམ་
པ་གནད་ཀྱི་དོན་པོ་ཉིད་དུ་སྣང་ངོ༌།།
དེའི་ཕྱིར་མཉམ་མེད་ཙོང་ཁ་པའི་ཞལ་ནས་ཀྱང་། ང་ཚོར་ཡ་རབས་ཀྱི་
བགྲོད་ལམ་གསལ་བའི་སྡོམ་ཚིག་གི་སྒྲོན་མེ་འདི་ལྟར་གནང་ཡོད།
དཀར་ནག་ལས་རྣམས་བསམ་པ་བཟང་ངན་ལགས།
བསམ་པ་བཟང་ན་ས་དང་ལམ་ཡང་བཟང་།།
བསམ་པ་དམན་ན་ས་དང་ལམ་ཡང་དམན།།
ཐམས་ཅད་བསམ་པ་དག་ལ་རག་ལས་པས།།
མཉམ་མཉམ་འགྲན་འདོད་བསམ་ངན་འཆང་བ་དང་།།
ཕྱོགས་ཕྱོགས་ཆགས་སྡང་རུས་ཞེན་འཐེན་པ་ཡང་།།
རང་རང་སྡུག་བསྔལ་རྒྱུ་རུ་མི་འདུག་གམ།།
ཡང་ཡང་ལེགས་པར་སེམས་དང་ཤེས་ལྡན་རྣམས།།
ཞེས་གསུངས་པའི་དོན་རྣམས་ཚུལ་བཞིན་ཉམས་ལེན་དུ་གཞོལ་ན།
ད་གཟོད་ང་ཚོ་ལ་སྡུག་བསྔལ་གྱི་རྒྱ་ལས་གྲོལ་བའི་རྨང་གཞི་ཚུགས་པ་དང་།
རྒྱལ་ཁ་ཐོབ་ལ། ཡ་རབས་ཀྱི་མིག་དཔེར་འགྲོ་བའི་མདུན་ས་རྙེད། རྒྱལ་
གཅེས་ཆོས་གཅེས་དང་། བདག་པས་གཞན་གཅེས་ཀྱི་བསམ་བློ། རང་བྱུང་
ཁོར་ཡུག་སྲུང་སྐྱོབ་སོགས་ཀྱི་འདུ་ཤེས་ཆགས་ཡོང་བ་མ་ཟད། འཛམ་གླིང་ཞི་



168
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
བདེ་དང་། འཇིག་རྟེན་བདེ་སྐྱིད། མི་རིགས་མཐུན་སྒྲིལ་སོགས་དགེ་ལེགས་
ཐམས་ཅད་ཀྱི་རྩ་བའང་ཚུགས་པ་ཡིན་པས། ཕྱི་ནང་ཀུན་སྤྱོད་བཟང་པོའི་
ཡོན་ཏན་དང་། བདེ་སྐྱིད་ཕུན་སུམ་ཚོགས་པའི་འཚོ་བ། ཤེས་རིག་འོད་སྟོང་
ལྡན་པའི་མདུན་ལམ་སོགས་ངང་གིས་དབང་བར་འགྱུར་བ་གོར་མ་ཆག་གོ །
ཞེས་རྒྱལ་ཁམས་ཡོངས་ལ་ཕན་པའི་གཏན་ཚིགས་ཉིད་དུ་ཞུའོ།།
!



169
ལས་རྒྱུ་འབྲས་དང་སྐྱེ་བ་སྔ་ཕྱི་ཅུང་ཟད་བརྗོད་
པ་ཐོས་པའི་གཏམ་དུ་གླེང་བའི་བསྟན་
བཅོས་ཞེས་བྱ་བ་བཞུགས་སོ།།
དེ་ཡང་འཛམ་གླིང་ས་ཡི་རྒྱ་ཁྱོན་ལ་གནས་སུ་འཆའ་བའི་འགྲོ་བ་མིའི་
རིགས་མཐའ་དག་བདེ་བ་འདོད་པ་དང་། སྡུག་བསྔལ་མི་འདོད་པ་ཁོ་ན་ཡིན།
འོན་ཀྱང་སྡུག་བསྔལ་འབྲལ་བའི་ཐབས་དང་། བདེ་བ་ཐོབ་པའི་ལམ་རྣམ་
པར་དག་པ་ལ་རྨོངས་ཤིང་ཉམས་སུ་མ་བླངས་པའི་དབང་གིས། འཁོར་བ་
ཐོག་མ་མེད་པ་ནས་ད་ལྟའི་བར་དུ་ལུས་ངག་ཡིད་གསུམ་གྱི་རྩོལ་བ་མི་དམན་
པའི་སྒོ་ནས་ཉིན་ལས་ཀྱིས་ཉིན་བྲེལ་ཞིང་མཚན་ལས་ཀྱིས་མཚན་བྲེལ་བའི་ཉིན་
མཚན་ཁོར་མོ་ཡུག་ཏུ་ཁོམ་ལོང་ཅུང་ཟད་ཀྱང་མེད་པར། གང་ཞིག་ལ་རེ་སྙེག་
ཆེན་པོ་བྱེད་པ་བཞིན། ངལ་བའི་སྡུག་བསྔལ་རྒྱུན་མི་འཆད་པ་མྱངས་དང་
མྱོང་བཞིན་ལགས་ནའང་། མཐར་ཐུག་གཏན་བདེའི་འཆི་བ་མེད་པའི་གོ་
འཕང་ལྟ་ཅི། ཐ་ན་མི་ཚེ་འདི་ཙམ་གྱི་ཁ་གསོ་རྒྱབ་འགེབ་ཀྱི་འཚོ་སྒྲུབ་ལེགས་
པོ་ཞིག་དང་། གནས་སྐབས་ཀྱི་བདེ་སྐྱིད་བཟང་པོ་ཞིག་ཀྱང་མ་རྙེད་པར།
ཕལ་ཆེར་གྱིས་གཡོ་སྒྱུ་ཁྲམ་གསུམ་དང་། རྐུ་འཕྲོག་བཅོམ་གསུམ་སོགས་མ་
རབས་ཀྱི་སེམས་དང་ལུས་ངག་གི་གདུག་རྩུབ་ཡ་ང་བ་དག་ལ་ཅི་འདོད་དུ་སྤྱད་
པས་རང་རང་གི་མི་ལུས་བཟང་པོ་དང་ཚེ་སྲོག་ཆུད་ཟོས་སུ་འགྲོ་བ་སོགས་



170
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
མཇུག་འབྲས་སྡུག་བསྔལ་རྒྱ་ཇེ་ཆེ་དང་གཏིང་ཇེ་ཟབ་ཏུ་འགྲོ་བཞིན་ཡོད་པ་
རེད།
དེས་ན་སྡུག་བསྔལ་བྲལ་འདོད་དང་། བདེ་བ་འཐོབ་འདོད་རྣམས་
ཀྱིས་ཐོག་མར་བླངས་པར་བྱ་བ་དང་། བསླབ་པར་འོས་པའི་གནས་གང་དག་
ཡིན་ཞེ་ན། མ་འདྲིས་འགྲོ་བའི་མཛའ་བཤེས་ཆེན་པོ། མཉམ་མེད་བུ་རམ་
ཤིང་བ་མཆོག་གི་ཟབ་རྒྱས་གསུང་གི་དགོངས་དོན་ལྟར། ལས་རྒྱུ་འབྲས་ཀྱི་
དོན་དང་རྣམ་བཞག་ཕྱིན་ཅི་མ་ལོག་པར་ཚུལ་བཞིན་ཉམས་སུ་ལེན་ཞིང་གོམས་
པ་འདི་ལ་རག་ལས་པ་ཡིན་ཏེ། དཔེར་ན། ཤིང་གི་སྡོང་བོ་ལ་ཡལ་ག་དང་།
ལོ་མ་དང་མེ་ཏོག་འབྲས་བུ་སོགས་བཟང་ངན་འབྲས་བུ་ཇི་སྙེད་ཅིག་ཡོད་པ་
ཐམས་ཅད། འབྱུང་ཁུངས་ནི་རྩ་བ་ཡིན་པ་ལྟར། བྱུང་དང་འབྱུང་འགྱུར་གྱི་
ལེགས་ཉེས་འབྲས་བུ་མཐའ་དག་ཀྱང་གང་གིས་སྐྱེད་པ་དང་གང་ལས་འབྱུང་
བའི་ཁུངས་ནི། རྒྱུ་ཉག་གཅིག་ཡིན་ལ། དེ་ཡང་གྲོ་བཏབ་པ་ལས་གྲོ་དང་
ནས་བཏབ་པ་ལས་ནས་འབྱུང་བ་ལས་གཞན་མི་འབྱུང་བ་ལྟར། ལེགས་ཉེས་
ཀྱི་ལས་དང་རྒྱུ་ཅི་ཙམ་བྱས་པ་དེ་མཐུན་གྱི་འབྲས་བུ་བཟང་ངན་ཅི་རིགས་
འབྱུང་བ་རྒྱུ་འབྲས་ཀྱི་དངོས་པོའི་ཆོས་ཉིད་དུ་གྲུབ་པ་ཡིན་པས། འཕྲལ་ཡུན་
གྱི་བདེ་བ་འཐོབ་འདོད་རྣམས་ཀྱིས་རྒྱུ་འབྲས་ཀྱི་བླང་དོར་ཚུལ་བཞིན་གོམས་པ་
ནི་བཤོལ་དུ་མེད་པའི་ལས་འགན་གནད་ཀྱི་དོན་པོ་ཞིག་ཡིན།
ལས་འབྲས་ཀྱི་རྣམ་བཞག་ལ་ ཡིད་ཆེས་དང་ཉམས་ལེན་མེད་པར།
བདེ་འདོད་སྐྱིད་འདོད་ཀྱི་རེ་བ་ནི། ཆུ་མགོ་བྲལ་བའི་ཆུ་རྒྱུན་དང་། རྩ་བ་
མེད་པའི་ཡལ་ག་ལ་ཧམ་སེམས་སྐྱེ་བ་ལྟ་བུ་ལས་མ་འདས། དཔེར་ན། ཡ་
རབས་སྤྱོད་བཟང་མི་རིགས་མཐུན་སྒྲིལ། འཛམ་གླིང་བདེ་སྐྱིད་དང་ཁོར་ཡུག་



ལས་རྒྱུ་འབྲས་དང་སྐྱེ་བ་སྔ་ཕྱི་ཅུང་ཟད་བརྗོད་པ།
171
ཞི་བདེ། ཚན་རིག་རིག་གནས་སོགས་འཇིག་རྟེན་སྣོད་བཅུད་ཀྱི་བཀོད་པ་
དང་འཁོར་འདས་བྱ་བྱེད་མཐའ་དག་ལས། རྟེན་འབྱུང་རྒྱུ་འབྲས་ཀྱི་རྣམ་
བཞག་ལ་རག་མ་ལས་པ་གཅིག་ཀྱང་མི་སྲིད་ཅིང་འཁོར་འདས་དངོས་པོ་མཐའ་
དག་རྟེན་འབྱུང་ལས་མ་འདས་པའི་ཚུལ་ངེས་པར་ཤེས་དགོས་པའི་ཕྱིར་ན།
རྒྱུ་འབྲས་ཀྱི་བླང་དོར་ཚུལ་བཞིན་གོམས་པའི་ཉམས་ལེན་འདི་ནི། ལེགས་
ཚོགས་ཐམས་ཅད་ཀྱི་རྩ་བ་དང་། བདེ་ལེགས་ཐམས་ཅད་ཀྱི་འབྱུང་ཁུངས་
ཡིན་པས། འཕྲལ་ཡུན་གྱི་བསམ་དོན་གང་ལའང་། བྱོལ་ཐབས་མེད་པའི་
བསླབ་བྱ་མཐའ་དག་གི་རྨང་གཞིར་གྱུར་ཡོད་པ་རེད།
དེས་ན་ཀུན་ལ་ཐུན་མོང་དུ་རྒྱུག་ཆེ་བའི་དཔེ་དོན་འགའ་ཞིག་གི་སྟེང་
ནས་གོ་སླ་བའི་ངག་གིས་མཛུབ་མོས་རི་སྟོན་གྱི་ཚུལ་དུ་ཅུང་ཟད་ཅིག་གཏམ་དུ་
བྱའོ།
སྤྱིར་རྒྱུ་འབྲས་ལ་གོ་བྱེད་ཕྱིའི་རྒྱུ་འབྲས་དང་། གོ་བྱ་ནང་གི་རྒྱུ་འབྲས་
གཉིས་ཡོད། དཔེར་ན། གོ་བྱེད་ཕྱིའི་རྒྱུ་འབྲས་ནི། ས་བོན་ལས་མྱུ་གུ། མྱུ་
གུ་ལས་འདབ་མ། འདབ་མ་ལས་སྡོང་བུ། སྡོང་བུ་ལས་སྦུ་གུ། སྦུ་གུ་ལས་
སྙིང་པོ། སྙིང་པོ་ལས་མེ་ཏོག མེ་ཏོག་ལས་འབྲས་བུ་འབྱུང་བ་སོགས་རྒྱུ་སྔ་
མ་སྔ་མ་ལས་འབྲས་བུ་ཕྱི་མ་ཕྱི་མ་འབྱུང་ལ། རྒྱུ་དེ་ལའང་རང་གི་འབྲས་བུ་དེ་
དང་དེའི་ངོ་བོར་འགྱུར་ངེས་ཀྱི་ཉེར་ལེན་དང་། འབྲས་བུ་དེ་དང་དེའི་ངོ་བོར་
མི་འགྱུར་ཡང་། འབྲས་བུ་དེ་དང་དེ་སྐྱེད་པ་ལ་ཕན་འདོགས་བྱེད་པའི་ལྷན་
ཅིག་བྱེད་རྐྱེན་གྱི་རྒྱུ་དང་གཉིས་ཡོད།
དང་པོ་ནི། དཔེར་ན། གྲོ་ལྟ་བུའི་ཉེར་འབྲས་དེ་དང་དེར་འགྱུར་
ངེས་ཀྱི་ས་བོན་གྲོ་ལྟ་བུ་དང་། གཉིས་པ་ནི། ཉེར་ལེན་གྱི་ས་བོན་དེ་དང་ལྷན་



172
མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོགག་གླེང་བའི་ལྷག་བསམ།།
ཅིག་ཏུ་འབྲས་བུ་དེ་སྐྱེ་བ་ལ་ཕན་འདོགས་བྱེད་ཀྱི་རྒྱུ་སྟེ། དཔྱིད་དུས་ཀྱི་གྲོ་
ནས་སྲན་མ་སོགས་སྐྱེ་བ་ལ་གྲོགས་བྱེད་པའི་ཞིང་ས་ཆུ་ལུད་ལྟ་བུ་ཡིན་ཞིང་།
དེ་ཡང་ནས་ཀྱི་ས་བོན་ལས་གྲོ་ཡི་མྱུ་གུ་མི་འབྱུང་བས། རང་གི་འབྲས་བུ་གང་
ཞིག་འདོད་པ་དེའི་མཐུན་ཕྱོགས་སུ་འགྲོ་བའི་རྒྱུ་ཚོགས་ཐམས་ཅད་གོ་རིམ་མ་
འཆོལ་བ་དང་ཆ་ཚང་བར་ལེགས་པར་སྒྲུབ་དགོས།
དཔེར་ན། ཞིང་ལ་ས་བོན་ཆུ་ལུད་དྲོད་གཤེར་རྣམས་མཐུན་རྐྱེན་
ལེགས་པར་ཚང་ཡང་། སད་དང་སེར་བ་སོགས་འགལ་རྐྱེན་དང་ཕྲད་ན་ལོ་
ཏོག་འབྱུང་མི་ཐུབ་པས། དགག་ཕྱོགས་ཀྱི་འགལ་རྐྱེན་རྣམས་བསལ་ཞིང་།
སྒྲུབ་ཕྱོགས་མཐུན་རྐྱེན་ལེགས་པར་བསྟེན་ཏེ་ངོ་བོ་མ་འཕྱུགས། གོ་རིམ་མ་
འཆོལ་བར། རྒྱུ་ཚོགས་གྲངས་ཚང་བའི་ཚུལ་སོགས་འབྲས་བུ་སྐྱེད་པའི་ཐབས་
ཟབ་མོ་རྣམས་ཚུལ་བཞིན་བསྟེན་ན། རང་གིས་ཅི་འདོད་ཀྱི་འབྲས་བུ་འགོག་
མེད་འབྱུང་བ་རྟེན་འབྱུང་བསླུ་བ་མེད་པ་རྒྱུ་འབྲས་ཀྱི་ཆོས་ཉིད་ཡིན་ཏེ། རྣམ་
འགྲེལ་ལས། མ་ཚང་མེད་རྒྱུ་དེ་ལ་ནི།། འབྲས་བུ་གང་གིས་ཟློག་པར་ནུས།།
ཞེས་གསུངས་པ་ལྟར་ཡིན་པས་འབྲས་བུ་ཆེ་བ་སངས་རྒྱས་ཀྱི་གོ་འཕང་ནས་
ཆུང་བ་འཇིག་རྟེན་པའི་ལོ་ཏོག་ཚུན་ཆད་ཇི་ལྟར་འདོད་པ་བཞིན་དུ་མི་འབྱུང་
བ་ནི། འབྲས་བུ་དེ་དང་དེའི་རྒྱུ་ལ་མ་འབད་པའམ། འབད་ཀྱང་འབྲས་བུའི་
མཐུན་ཕྱོགས་སུ་མ་སོང་བའམ། མཐུན་ཀྱང་རྒྱུའི་ཆ་ཡོངས་སུ་མ་ཚང་བའམ་
ཚང་ཡང་གོ་རིམ་ནོར་བའམ། མ་ནོར་ཡང་འགལ་རྐྱེན་གྱིས་བཅོམ་པ་གང་
རུང་གིས་ལན་པ་ཡིན། འབྲས་བུ་ཐམས་ཅད་རང་དང་མཐུན་པའི་རྒྱུ་ལས་
འབྱུང་གི་རང་དང་མི་མཐུན་པའི་རྒྱུ་ལས་གཏན་ནས་མི་འབྱུང་བ་ནི། ནས་ཀྱི་
ས་བོན་ལས་གྲོ་མི་འབྱུང་བ་ལྟ་བུ་ཡིན་པས། ཕྱི་རོལ་སྐྱེ་དངོས་ཀྱི་རིགས་གང་



༄༅།།ལས་རྒྱུ་འབྲས་དང་སྐྱེ་བ་སྔ་ཕྱི་ཅུང་ཟད་བརྗོད་པ།
173
ལ་མཚོན་ནའང་ཕྱི་ཡི་ཁ་དོག་དང་ཆགས་ དབྱིབས། དྲི་རོ་རེག་བྱ་སོགས་
དངོས་པོ་རང་རང་གི་ཡོན་ཏན་དང་ཁྱད་ཆོས་དེ་དག་དང་རྗེས་སུ་མཐུན་པའི་
འབྲས་བུ་འབྱུང་བ་བསླུ་མེད་ཡིན་པའི་རྒྱུ་འབྲས་ཀྱི་རྣམ་བཞག་འདི་དག་ནི་
མིག་གིས་མཐོང་ཞིང་ལུས་ཀྱིས་རེག་བྱ་སོགས་དངོས་སུ་སྣང་རྒྱུ་ཡོད་པ་རྣམས་
ནི། དབང་ཤེས་རྣམས་ཀྱི་མངོན་སུམ་གྱི་སྤྱོད་ཡུལ་དུ་གྱུར་པས་ཅུང་ཟད་ཤེས་
སླའོ། ཚུལ་འདིས་གོ་བྱ་ནང་གི་རྒྱུ་འབྲས་ཀྱི་རྣམ་བཞག་ལ་དཔེ་འགེབ་བྱས་ཏེ།
དགེ་སྡིག་ལས་བདེ་སྡུག་འབྱུང་བ་སོགས། དབང་ཤེས་ཀྱི་སྤྱོད་ཡུལ་དུ་མ་གྱུར་
པའི་ཅུང་ཟད་རྟོགས་པར་དཀའ་བ་སོགས་ཀྱང་ཤེས་དགོས་སོ།།
གོ་བྱ་ནང་གི་རྒྱུ་འབྲས་འདི་ལའང་ཅུང་ཟད་རྟོགས་དཀའ་བ་དང་།
ཤིན་ཏུ་རྟོགས་དཀའ་བའི་གནས་སུ་གྱུར་པ་ཡོད་མོད་ཀྱང་། གོ་སླའི་མཚན་
གཞིའི་སྟེང་ནས་ཅུང་ཟད་གླེང་ན། རང་རེའི་སྤྱི་ཚོགས་ཀྱི་ཁྲོད་ནས་མངོན་
སུམ་དུ་ཤེས་ཐུབ་པ་དཔེར་ན། སློབ་མ་ཞིག་གིས་སློབ་གྲྭ་ལེགས་པར་འགྲིམ།
སློབ་གྲྭའི་སྒྲིག་ཁྲིམས་སོགས་ཚུལ་བཞིན་བསྲུངས་ཏེ། སློབ་སྦྱོང་བྱས་པ་ནི་རྒྱུ་
ཡིན་ལ། མཐར་རང་ཉིད་ལ་དགེ་རྒན་གྱི་ལས་བྱེད་པ་དང་། ཡོན་ཏན་ཅན་
དུ་གྱུར་པ་ནི་དེའི་འབྲས་བུ་ཡིན། དེ་བཞིན་དུ་སློབ་གྲྭའི་སྒྲིག་ལམ་ལ་གཏོར་
བརླག་བྱེད་པ་དང༌། སློབ་སྦྱོང་ལ་བརྩོན་པ་མེད་པར་རྣམ་གཡེང་འཁྱམས་
མྱུལ་སོགས་ཀྱིས་ཉིན་མཚན་འདའ་བར་བྱེད་པ་ལྟ་བུ་རྒྱུ་ཡིན། དེའི་དབང་
གིས་རྒྱུགས་འབྲས་མི་ལེགས་པར་གྱུར་པ་དང་། སློབ་གྲྭ་ལས་གནས་དབྱུང་
བྱས་པ་དག་ནི་འབྲས་བུ་རེད།
གཞན་ཡང་ནད་པ་རྣམས་ཀྱིས་སྨན་པ་དང་སྨན་བསྟེན་པ་ལྟ་བུ་རྒྱུ་དང་།
དེ་ལ་བརྟེན་ནས་ནད་གསོས་ནས་ལུས་སེམས་ལ་བདེ་སྙམ་བྱུང་བ་ལྟ་བུ་འབྲས་



174
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
བུ་དང་། ནད་སློང་བྱེད་ཀྱི་ཟས་ཟོས་པ་རྒྱུ་དང་། དེའི་དབང་གིས་ལུས་ལ་ན་
ཟུག་འབྱུང་བ་སོགས་འབྲས་བུ་ཡིན།
ཡང་ན། མང་ཚོགས་ཀྱི་མགོ་ཁྲིད་དང་ལས་བྱེད་ སོགས་ཀྱིས་མང་
ཚོགས་ལ་བྱ་བ་བཟང་པོ་བསྒྲུབས་པ་ལྟ་བུ་ནི་རྒྱུ་ཡིན། དེ་དག་ལ་གོང་རིམ་
ནས་གཟེངས་བསྟོད་དང་བྱ་དགའ་གནང་བ་ནི་དེ་ཡི་འབྲས་བུ་ཡིན་ནོ།།
དེ་ཡང་ས་བོན་ནས་བཏབ་པ་ལས་ནས་དང་། གྲོ་བཏབ་པ་ལས་གྲོ་སྐྱེ་
བ་བཞིན། ལས་མི་དགེ་བ་བྱས་པ་ལས་འབྲས་བུ་སྡུག་བསྔལ་མྱོང་། དགེ་བ་
བྱས་པ་ལས་འབྲས་བུ་བདེ་བ་འབྱུང་སྟེ། ཉེ་རིང་ཆགས་སྡང་གིས་གཞན་
ཕྱོགས་ལ་སྨོད་པ་དང་། སྣང་ཞིང་འཕྱ་སྨོད་པར་བྱེད་པ་དང་། རང་དོན་དུ་
མི་བསད་པ། གཞན་རྒྱུ་རྐུ་འཕྲོག་བྱས་པ་དང་། གཞན་གྱི་ནོམ་རྫས་མང་པོ་
ལྐོག་ཟ་ཧམ་ཟོས་བྱས་པ་སོགས་ནི། ལས་ངན་པའམ་ལས་མི་དགེ་བ་ཡིན།
རྒྱུ་མི་དགེ་བའི་ལས་དེ་དག་གི་འབྲས་བུ་ནི། གཞན་གྱིས་རྡུང་རྡེག་བྱེད་པ་དང་
སྲོག་གཅོད་པའམ། མི་ཚེ་གང་བོར་བཙོན་དུ་འཛིན་པ་དང་། གཞན་གྱི་ནོམ་
རྫས་བརྐུས་པའི་བུ་ལོན་འཇལ་དུ་བཅུག་པ་སོགས་མི་འདོད་པ་ཅི་རིགས་རང་
སྟེང་དུ་དབང་མེད་འོངས་པ་ནི། མི་དགེ་བའི་ལས་དེ་དང་དེའི་འབྲས་བུ་རེད།
སྤྱིར་བཤད་ན། ལུས་ཀྱི་མི་དགེ་བའི་ལས་གསུམ་གྱི་སྦྱོར་བ་དང་མཇུག་
གི་ལས་རྡེག་པ་དང་འཆང་བ། ངན་སེམས་ཀྱིས་ཁྲག་འབྱིན་པ་སོགས་མི་དགེ་
བའི་ལས་ལམ་བཅུར་མ་འདུས་པས། དགེ་མི་དགེ་བའི་ལས་ལམ་ཐམས་ཅད།
དགེ་མི་དགེ་བའི་དེ་བཅུར་འདུས་པས་མ་ཁྱབ་ཀྱང་། དགེ་མི་དགེ་བའི་ལས་
ལམ་བཅུ་གསུངས་པ་ནི་རགས་བསྡུས་ཙམ་བསྟན་པ་ཡིན་པར་གསུངས། དེ་
དག་གི་ངོ་བོ་ནི། ལུས་ཀྱི་ལས་མི་དགེ་བ་གསུམ་ནི། རང་དོན་དུ་གཞན་གྱི་



༄༅།།ལས་རྒྱུ་འབྲས་དང་སྐྱེ་བ་སྔ་ཕྱི་ཅུང་ཟད་བརྗོད་པ།
175
སྲོག་གཅོད་པ་དང་། གཞན་གྱི་རྒྱུ་རྫས་འཇབ་བུས་བརྐུ་བའམ། བཙན་ཤེད་
ཀྱིས་འཕྲོག་པ་སོགས་ གཡོ་སྒྱུའི་སྒོ་ནས་གཞན་གྱིས་མ་བྱིན་པ་ལེན་པ་དང་།
སྐྱེས་པ་སོགས་གཞན་གྱིས་བདག་ཏུ་བཟུང་བའི་བུད་མེད་དང་གནས་སར་མ་
སོང་བའི་བུ་མོ་སོགས་ལ་ཞི་དྲག་ཅི་རིགས་ཀྱི་སྒོ་ནས་ལོག་གཡེམ་བྱེད་པ་རྣམས་
སོ།།
ངག་གི་ལས་མི་དགེ་བ་བཞི་ནི། རྫུན་ཚིག་སྣ་ཚོགས་སྨྲས་ཏེ། གཞན་
ལ་མགོ་སྐོར་གཏོང་བ་སོགས་ དང་། དབྱེན་དང་ ཕུང་གཡོ་བྱེད་འདོད་ཀྱི་
བསམ་པས་མཛའ་བཤེས་མཐུན་པ་ལས་མི་མཐུན་པ་སྟེ། ཁ་གཏོར་བར་བྱེད་
པ། དཔེར་ན། ཁ་ཅིག་ལ་ཁྱེད་ལ་མི་འདིས་ཁྱོད་ཀྱི་སྐྱོན་འདི་དང་འདི་ལྟར་
བཤད། ཡང་གཅིག་ཤོས་ལ་ལྟོས་ནས་མི་འདིས་ཁྱོད་ཀྱི་སྐྱོན་དང་ཉེས་པ་འདི་
ལྟར་བརྗོད་ཅེས་ཕྲམའི་ཚིག་སྨྲས་ནས་གཞན་དག་མཐུན་པ་འཕུང་དཀྲུག་བྱེད་
པ་ལྟ་བུ་དང་། གཞན་དག་གིས་ཐོས་ན་སྙིང་ལ་གཟེར་བའི་དགོས་མེད་ཀྱི་ཚིག་
རྩུབ་མོ་གང་དགར་སྨྲ་བ་དང་། ཉོན་མོངས་ཀྱི་དབང་གིས་འཆལ་གཏམ་མང་
པོ་སྨྲས་ཏེ་གཞན་གྱི་བྱ་བ་ལ་བར་དུ་གཅོད་པ་གཞན་གྱི་སེམས་སུན་འབྱིན་པར་
བྱེད་པའི་ངག་ཀྱལ་ཏེ། རྫུན་དང་ཕྲ་མ། ཚིག་རྩུབ། ངག་ཀྱལ་རྣམས་སོ།།
ཡིད་ཀྱི་ལས་མི་དགེ་བ་གསུམ་ནི། གཞན་གྱི་རྒྱུ་རྫས་བཟང་པོ་སོགས་
མཐོང་བ་ན། ཆགས་ཞེན་དྲག་པོ་སྐྱེས་ཏེ། ཧམ་སེམས་ཆེན་པོས་རང་ལ་
འཐོབ་པར་འདོད་པ་ལྟ་བུའི་བརྣབ་སེམས་དང་། རང་གིས་གཞན་ལ་གནོད་
འཚེ་བྱེད་པ་ལ་སྐྱོན་དུ་མི་མཐོང་ཞིང་ཚོད་མི་ཤེས་ལ། གཞན་གྱིས་རང་ལ་
གནོད་པ་གཏན་ནས་མ་བྱས་པའམ། གནོད་པ་ཕྲན་བུ་རེ་བྱས་ཀྱང་མི་བཟོད་
པར་དེ་ལ་དམིགས་ནས། མི་འདི་དག་ གློ་བུར་ ཤི་ སོང་ན་ སྙམ་ པ་ དང་།



176
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
གཞན་པའི་དགྲ་དང་ཆོམ་རྐུན་སོགས་ཀྱིས་བསད་ན་ཅི་མ་རུང་སྙམ་པ་ལྟ་བུའི་
གནོད་སེམས་དང་། རང་གི་ཕ་མ་དང་། དགེ་རྒན་སོགས་དྲིན་ཆེ་བ་དག་ལ་
རྡུང་རྡེག་དང་མཚོན་གྱིས་འདེབས་པ་སོགས་མི་དགེ་བའི་ལས་ཚབས་ཆེན་
བསགས་ནས། ལས་རྒྱུ་འབྲས་དང་སྐྱེ་བ་སྔ་ཕྱི་གང་ན་ཡོད་དེ་མེད། ཡོད་ན་
སུ་ཞིག་གིས་མཐོང་ཞེས། ཡོད་པ་ལ་མེད་པར་ལྟ་བའི་ལོག་ལྟ་སྟེ། བརྣག་
སེམས་གནོད་སེམས། ལོག་ལྟ་རྣམས་སོ།།
དེ་ལྟར་ལུས་ཀྱི་མི་དགེ་བའི་ལས་གསུམ་དང་། ངག་གི་མི་དགེ་བའི་
ལས་བཞི་དང་བདུན་ནི། ལས་དང་མི་དགེ་བའི་ལས་ལམ་གཉིས་ཀ་ཡིན་ཏེ།
བདུན་པོ་ཐམས་ཅད་བྱ་བའི་ངོ་བོ་ཡིན་པས་ན་ལས་ཡིན་ལ། ལས་བདུན་པོ་དེ་
དག་ཀུན་ནས་སློང་བའི་སེམས་པ་འཇུག་པའི་གཞི་ལམ་ཡིན་པས་ན། ལས་
དང་ལས་ལམ་གཉིས་ཀ་ཡིན་པར་གསུངས་སོ།།
ཡིད་ཀྱི་མི་དགེ་བའི་ལས་གསུམ་ནི། ལས་ལམ་ཡིན་ཀྱང་ལས་མིན་ཏེ།
ཉོན་མོངས་ཡིན་པའི་ཕྱིར་དང་། ལས་དང་ཉོན་མོངས་འགལ་བ་ཡིན་པས་སོ།།
མི་དགེ་བའི་ལས་ལམ་བཅུ་བོ་འདི་དག་གི་ལྡོག་ཕྱོགས་རྣམས་ལ་དགེ་བའི་ལས་
ལམ་བཅུ་ཞེས་གསུངས་སོ།
མི་དགེ་བའི་ལས་ལམ་བཅུ་བོ་རེ་རེས་ཀྱང་། རྣམ་སྨིན་གྱི་འབྲས་བུ་
དང་། རྒྱུ་མཐུན་གྱི་འབྲས་བུ་དང་། བདག་པོའི་འབྲས་བུ་གསུམ་གསུམ་
འབྱིན་ཏེ། སྲོག་གཅོད་པ་ལྟ་བུ་ལ་མཚོན་ན། གསད་བྱ་ཕ་རོལ་པོ་མཚོན་
སོགས་ཀྱིས་སྡུག་བསྔལ་བར་བྱས་པའི་རྣམ་སྨིན་གྱི་འབྲས་བུ་ནི་སྡུག་བསྔལ་
འབྱུང་བ་དང་། གསད་བྱ་ཕ་རོལ་པོའི་སྲོག་གི་རྒྱུན་ཡུན་རིང་བོར་འཇུག་པ་ལ་
མཚོན་ཆས་བསྣུན་པ་སོགས་ཀྱིས་གློ་བུར་དུ་བཅད་པའི་རྒྱུ་མཐུན་གྱི་འབྲས་བུ་



༄༅ལས་རྒྱུ་འབྲས་དང་སྐྱེ་བ་སྔ་ཕྱི་ཅུང་ཟད་བརྗོད་པ།།
177
ནི་ཚེ་ཐག་ཐུང་བ་དང་། གསད་བྱ་ཕ་རོལ་པོའི་ལུས་ལ་གཟི་བྱིན་མེད་པར་
བྱས་པ་དེ་ཡི་བདག་པོའི་འབྲས་བུ་ནི། གསོད་མཁན་རང་ཉིད་ཕྱི་མ་གང་དུ་
སྐྱེས་ཀྱང་དབུལ་ཞིང་ཕོངས་པར་འགྱུར་བ་དང་། བྱ་བ་གང་བྱས་ཀྱང་ལམ་དུ་
མི་འགྲོ་བ་དང་། མཐུ་སྟོབས་ནུས་པ་ཆུང་བར་འགྱུར་རོ། ཞེས་གསུངས་ལ།
ཚེ་འདིར་བྱས་པའི་དགེ་སྡིག་གི་ལས་ཀྱི་རྣམ་སྨིན་གྱི་འབྲས་བུ་སྟོབས་དང་ལྡན་
པ་ཉུང་ཤས་ཤིག་མ་གཏོགས་པ་ཕལ་ཆེར་སྐྱེ་བ་ཕྱི་མ་ཕྱི་མའི་རྟེན་ལ་སྨིན་པར་
འགྱུར་ཏེ། དེ་ལྟ་མིན་པར་དགེ་སྡིག་གི་ལས་བྱས་ནས་རིང་བོར་མ་ལོན་པར་ད་
ལྟར་བྱས་པ་ད་ལྟར་སྨིན་པ་ལྟ་བུའི་ལས་དེ་དག་གི་རྣམ་སྨིན་མཐོང་བའི་ཆོས་ལ
(ད་ལྟ་མིག་གིས་མཐོང་བའི་ཚེ་འདི་ལ་མྱོང་བ)མྱོང་བར་གྱུར་ན། མི་སུ་ཡང་
ལས་རྒྱུ་འབྲས་ལ་ཡིད་མི་ཆེས་པར་མི་འགྱུར་རོ།།
བདེ་སྡུག་དང་ལེགས་ཉེས་མཐའ་དག་གི་རྩ་བ་ནི། དཀར་ནག་གི་ལས་
རྒྱུ་འབྲས་ཤེས་མི་ཤེས་ལ་ཐུག་པ་ཡིན་ཞིང་། ཤེས་པར་བྱ་བའི་ལས་དེ་ལའང་།
ངེས་པའི་ལས། ལས་འཕེལ་ཆེ་བ་དང་། ལས་མ་བྱས་པ་དང་མི་ཕྲད་པ་དང་།
ལས་བྱས་པ་ལ་ཆུད་མི་ཟ་བ་སྟེ་བཞི་གསུངས་ལ། དང་པོ་ནི་དཔེར་ན། ནས་
ཀྱི་ས་བོན་ལ་བརྟེན་ནས་ནས་ཀྱི་མྱུ་གུ་འབྱུང་གི་གྲོ་སྲན་སོགས་མི་འབྱུང་བ་ལྟར་
རྒྱུ་དགེ་བའི་ལས་ལ་བརྟེན་ནས་འབྲས་བུ་བདེ་བ་ཁོ་ན་འབྱུང་གི་སྡུག་བསྔལ་མི་
འབྱུང་། རྒྱུ་མི་དགེ་བའི་ལས་ལ་བརྟེན་ནས་འབྲས་བུ་སྡུག་བསྔལ་འབྱུང་གི་
བདེ་བ་མི་འབྱུང་བས་རྒྱུ་ངེས་པའི་ཚུལ་དང་། ཡང་འབྲས་བུ་བདེ་བ་གང་ཡིན་
རྒྱུ་དགེ་བ་ལ་བརྟེན་ནས་འབྱུང་གི་སྡིག་པ་ལས་མི་འབྱུང་། འབྲས་བུ་སྡུག་
བསྔལ་གང་ཡིན་རྒྱུ་སྡིག་པ་ལ་བརྟེན་ནས་འབྱུང་གི་དགེ་བ་ལས་མི་འབྱུང་བས་
འབྲས་བུ་ངེས་པའི་ཚུལ་ལོ།



178
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
དེ་བཞིན་བྱེ་བྲག་ཏུ་སྦྱར་ན། རྒྱུ་ཡོན་ཏན་ལ་སྦྱངས་པས་ཤེས་ཡོན་ཅན་
དུ་འགྱུར་གྱི་བླུན་པོར་མི་འགྱུར་བ་དང་། རྒྱུ་སྦྱིན་པ་བཏང་བས་ལོངས་སྤྱོད་
འབྱུང་གི་དབུལ་བོར་མི་འགྱུར་བ་དང་། རྒྱུ་སེར་སྣ་བྱས་པས་འབྲས་བུ་དབུལ་
བོ་འབྱུང་གི་ལོངས་སྤྱོད་མི་འབྱུང་བ་ལྟ་བུའོ།།
གཉིས་པ་འཕེལ་ཆེ་བའི་ལས་ནི། དགེ་སྡིག་གི་རྒྱུ་ཆུང་ངུ་ལས་ཀྱང་བདེ་
སྡུག་གི་འབྲས་བུ་རྒྱ་ཆེ་བར་འཕེལ་བ་སྟེ། འདི་ལ་ཡིད་ཆེས་པའི་ལོ་རྒྱུས་ནི་
མདོ་མཛངས་བླུན་སོགས་སུ་མཐའ་ཡས་པ་གསུངས་ཡོད་པ་ལྟར་རོ
གསུམ་པ་ལས་མ་བྱས་པ་དང་མི་ཕྲད་པ་ནི། དགེ་སྡིག་གི་ལས་གང་
ཡང་མ་བྱས་ན་བདེ་སྡུག་གི་འབྲས་བུ་གང་ཡང་མི་འཕྲད་པ་དང་འབྱུང་བ་མེད་
པའི་དོན་ཏེ། ཡོན་ཏན་ལ་མ་སྦྱངས་ན་མཁས་པར་མི་འགྱུར་བ་དང་། སྦྱིན་
པ་མ་བཏང་ན་ལོངས་སྤྱོད་དང་མི་འཕྲད་པ་ལྟ་བུའོ།
བཞི་བ་བྱས་པ་ཆུད་མི་ཟ་བ་ནི། དཔེར་ན། གྲོ་ནས་ཀྱི་ས་བོན་ལྟ་བུ་
ཡང་སྣོད་དུ་བཞག་ནས་རྐྱེན་དང་མ་འཕྲད་ན་ལོ་གྲངས་མང་པོ་འགོར་ཡང་
འབྲས་བུ་མྱུ་གུ་མི་འབྱུང་ལ། དུས་ནམ་ཞིག་ལ་ས་བོན་དྲོད་གཤེར་སོགས་དང་
འཕྲད་པའི་ཚེ་འབྲས་བུ་མྱུ་གུ་འབྱུང་བ་མངོན་སུམ་དུ་མཐོང་བ་ལྟར། དགེ་
སྡིག་གི་ལས་བྱས་ནས་ཡུན་རིང་བོ་ཅི་ཙམ་ཞིག་སོང་ཡང་བར་མ་དོར་ཆུད་ཟོས་
སུ་མི་འགྲོ་སྟེ། བསགས་པའི་ལས་ཀྱི་ས་བོན་དེ་དག་ནི། ཡིད་ཀྱི་རྣམ་ཤེས་ཀྱི་
སྟེང་ན་ཡོད་པས། ནམ་ཞིག་སྨིན་བྱེད་ཀྱི་རྐྱེན་རྣམས་ཕྲད་ཅིང་སྨིན་པའི་དུས་
ལ་བབ་པ་ན་བདེ་སྡུག་ གི་འབྲས་བུ་གདོན་མི་ཟ་བར་སྨིན་པར་འགྱུར་ཏེ།
བཀའ་འགྱུར་མདོ་ཧ་བ་ལས། དགེ་སློང་དག ལས་བྱས་ཤིང་བསགས་པ་
རྣམས་ནི། ཕྱི་རོལ་གྱི་སའི་ཁམས་ལ་རྣམ་པར་སྨིན་པར་མི་འགྱུར། ཆུའི་



༄༅།།ལས་རྒྱུ་འབྲས་དང་སྐྱེ་བ་སྔ་ཕྱི་ཅུང་ཟད་བརྗོད་པ།
179
ཁམས་དང་མེའི་ཁམས་དང་རླུང་གི་ཁམས་ལ་རྣམ་པར་སྨིན་པར་མི་འགྱུར་ཏེ།
ལས་དགེ་བ་དང་མི་དགེ་བ་བྱས་ཤིང་བསགས་པ་རྣམས་ནི་ཟིན་པའི་ཕུང་བོ་
དང་། ཁམས་དང་སྐྱེ་མཆེད་རྣམས་འབའ་ཞིག་ལ་རྣམ་པར་སྨིན་པར་འགྱུར་
རོ།
ལུས་ཅན་དག་གི་ལས་རྣམས་ནི།
བསྐལ་བ་བརྒྱར་ཡང་ཆུད་མི་ཟ།
ཚོགས་ཤིང་དུས་ལ་བབ་པ་ན།
འབྲས་བུ་སྨིན་པ་ཉིད་དུ་འགྱུར།
ཞེས་གསུངས་པ་ལྟར་རོ། ལས་བྱས་པ་ནི་ཇི་ལྟ་བུ་ཞིག་ཡིན་ཞེ་ན།
སློང་མོ་བ་ཞིག་ལ་སྦྱིན་པ་གཏོང་བའི་སྐབས་ལྟ་བུ་ཞིག་ལ་དཔེར་བཞག་ན།
རྫས་འདི་དང་འདི་ནི་སློང་མོ་བ་ལ་སྦྱིན་པར་བྱའོ་སྙམ་པའི་དང་པོར་ཡིད་ལ་
སེམས་པ་ ཞིག་བྱུང་ བ་ནི། རྒྱུའི་ ཀུན་ སློང་ གི་ སེམས་ པའི་ ལས་ ཡིན་ནོ།
སེམས་པའི་ལས་དེ་ནི་ལུས་དང་ངག་རྣམས་བྱ་བའི་ཡུལ་ལ་གཡོ་ཞིང་འཇུག་
པར་བྱེད་པའི་སེམས་བྱུང་སེམས་པ་ཡིན་ལ། བསམ་པའི་ལས་ནི་ཐོག་མའི་རྒྱུ་
དུས་ཀུན་སློང་གི་སེམས་པ་དེ་ཡིས་ཀུན་ནས་བསླངས་ཏེ། ལུས་ཀྱིས་སྦྱིན་པ་
གཏོང་བ་དང་། ངག་གིས་སྙན་པར་སྨྲ་བ་ལྟ་བུའོ།། སྤྱིར་ལས་ལ་གྲུབ་མཐའི་
འདོད་ཚུལ་མང་ཡང་
། འདིར་སེམས་པར་འདོད་པའི་དབང་དུ་བྱས་པའོ།
དེ་ལྟར་གོང་དུ་ཞུས་པ་ལྟར་ལས་རྒྱུ་འབྲས་ངེས་པ་ཅན་ཡིན་པའི་ཚུལ་བསམས་
ནས་ལས་བཟང་ངན་འདི་འདྲ་བ་ཞིག་བྱས་ན་འབྲས་བུ་བཟང་ངན་འདི་འདྲ་
བ་ཞིག་འབྱུང་བ་གོར་མ་ཆག་སྙམ་དུ་ཡིད་ཆེས་པར་བྱས་ལ་ལས་མི་དགེ་བ་སྤོང་
ཞིང་དགེ་བ་སྒྲུབ་པར་བྱའོ།།
ལས་འབྲས་འཕེལ་ཆེ་བའི་ཚུལ་བསམས་ནས་མི་དགེ་བ་ཕྲ་མོ་ཙམ་ཡང་



180
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
སྤོང་གང་ཐུབ་དང་དགེ་བ་ཕྲ་མོ་ཡིན་ཀྱང་སྒྲུབ་ཅི་ཐུབ་བྱེད། ལས་མ་བྱས་པ་
དང་མི་ཕྲད་པའི་ཚུལ་བསམ་ནས་འབྲས་བུ་བདེ་བ་དང་། གང་དང་གང་ལ་
འདོད་པ་སྐྱེས་ཙམ་ནས་དེ་དང་དེའི་འབྲས་བུའི་རྒྱུར་གྱུར་པའི་དགེ་བའི་ལས་
བསྒྲུབ་པ་ལ་བསྐུལ། ལས་བྱས་པ་ཆུད་མི་ཟ་བར་བསམས་ནས་སྡུག་བསྔལ་
གང་དང་གང་ལ་མི་འདོད་པ་སྐྱེས་ཙམ་ནས་དེ་དང་དེའི་རྒྱུར་གྱུར་པའི་སྡིག་པ་
དང་མི་དགེ་བའི་ལས་སྤོང་བར་བྱས་ཏེ། ལས་འབྲས་གཏན་ལ་དབབ་པའི་
དགོས་པ་དང་ལྡན་པར་བྱའོ།
ས་ལ་གནས་པའི་འགྲོ་བ་སེམས་ཅན་ཐམས་ཅད་འཇིག་རྟེན་འདིར་
སྐྱེས་ཤིང་འདི་ནས་ཕྱི་མར་འགྲོ་བའི་བདག་ཉིད་ཅན་ཡིན་ན། དེ་འདྲའི་ཚུལ་
ཇི་ལྟ་བུ་ཡིན་ཞེ་ན། དཔེར་ན། ད་ལྟའི་མི་ཞིག་ཤི་བ་ན་རང་གི་ལུས་ཕུང་དང་
ཤ་ཁྲག་རུས་སོགས་རླུང་ལ་བསྐུར་བ་དང་མེར་བསྲེགས་པ། ཡང་ན་བྱ་ཁྱི་དང་
མཚོ་ཆུ་ལ་བྱིངས་ནས་ཉ་སྲིན་སོགས་ཀྱིས་ཟོས་པས་མེད་པར་གྱུར་ནའང་། མི་
དེའི་རྣམ་ཤེས་ནི་མེད་པར་མ་གྱུར་པར་ལུས་རྟེན་དེ་ལས་ཕྱིར་འཕོས་ཏེ་རླུང་གི་
ལུས་ལ་བརྟེན་ནས་ཕར་འགྲོ་ཚུར་འོང་བྱེད་ཅིང་། དབང་བོ་ཀུན་ཚང་བའི་
བར་དོ་བ་ཞེས་པར་འགྱུར་རོ།།
བར་སྲིད་པ་དེ་ནི། རླུང་གི་ལུས་ཅན་ཡིན་པས། འགྲོ་བ་གང་དུ་སྐྱེ་
བར་འགྱུར་བའི་བར་སྲིད་པ་རང་རང་གི་རིགས་མཐུན་པའི་བར་དོ་བ་རྣམས་
དང་། ལྷའི་མིག་གི་མངོན་ཤེས་ཀྱིས་མཐོང་བ་མ་གཏོགས་མི་རང་བཞིན་པ་
རྣམས་ཀྱི་མིག་གིས་མི་མཐོང་ལ། དེའི་ལུས་གཟུགས་ཅན་ཡིན་ཀྱང་། ཕྲ་བའི་
ཕྱིར་ན། ས་ལ་ཆུ་དང་གསེར་ལ་དངུལ་ཆུ་བཞིན་དུ་རི་རབ་ཁང་ཁྱིམ་སོགས་ལ་
ཐག་ཐོགས་མེད་པར་འགྲོ་འོང་བྱེད་ཅིང་། སྐྱེ་བ་སྔོན་མའི་ལུས་རྟེན་དོར་ནས་



ལས་རྒྱུ་འབྲས་དང་སྐྱེ་བ་སྔ་ཕྱི་ཅུང་ཟད་བརྗོད་པ།།
181
སྐྱེ་བ་ཕྱི་མའི་ལུས་རྟེན་ད་དུང་མ་རྙེད་པས། ཁོ་སྐྱེ་བ་སྔ་ཕྱི་གཉིས་ཀྱི་བར་ན་
གནས་པས་བར་སྲིད་པ་དང་། བར་དོ་བ་ཟེར། རྫུས་ཏེ་སྐྱེས་པའི་སེམས་
ཅན་ཡིན་པས། རྫུས་ཏེ་བྱུང་བའི་སེམས་ཅན་ཞེས་ཀྱང་བྱ། འདོད་པའི་བར་
སྲིད་པ་རྣམས་ཀྱིས་དྲི་ཟ་བས་དྲི་ཟའང་ཟེར་རོ། བར་མ་དོར་གནས་པའི་ཚེ་
ཚད་ནི། ཞག་བཞི་བཅུ་ཞེ་དགུ་རིང་མཐའ་ཡིན་པས་དེའི་བར་ལ་སྐྱེ་བ་ཕྱི་མའི་
སྐྱེ་སྲིད་ཅིག་ངེས་པར་འཐོབ་པར་གསུངས་སོ།།
བར་སྲིད་པའམ་བར་དོ་བ་དེས་སྐྱེ་སྲིད་དུ་ཉིང་མཚམས་སྦྱོར་ཚུལ་
དཔེར་ན་མིར་སྐྱེ་བར་འགྱུར་བ་ཞིག་ཡིན་ན། རང་གི་སྐྱེ་སྲིད་ཀྱི་ཕ་མར་འགྱུར་
བའི་ཕོ་མོ་གཉིས་ཀྱིས་འཁྲིག་པ་སྤྱོད་པ་མཐོང་ནས། རང་ཉིད་ཀྱིས་ཀྱང་
འཁྲིག་པ་སྤྱོད་འདོད་པའི་སེམས་ཀྱིས་ཕོ་མོའི་ཁུ་ཁྲག་དེར་ཞུགས་ཚེ། སྔར་གྱི་
ཐོགས་པ་མེད་པའི་རླུང་ལུས་དེ་འགགས་ནས་མའི་མངལ་དུ་ཐོགས་ཙམ་དུ་ལུས་
དབང་དང་ཡིད་དབང་གྲུབ་ཀྱང་། དབང་བོ་གཞན་རྣམས་རྗེས་ནས་རིམ་
གྱིས་འགྲུབ་པོ། མའི་མངལ་ན་གནས་སྐབས་སུ་དབུགས་འབྱུང་རྔུབ་མི་བྱེད་
ཅིང་། ཟླ་དགུ་ཞག་བཅུ་ལྟ་བུ་ཚང་བའི་རྗེས་ཕྱིར་བཙས་པ་ན། ཐོག་མར་
དབུགས་ནང་དུ་རྔུབ་པ་ནས་མགོ་བརྩམས་ཏེ་མཐར་མི་དེ་འཆི་ཁ་མའི་དབུགས་
ཕྱིར་ཕྱུང་བ་ནང་དུ་རྔུབ་མི་ཐུབ་པའི་བར་དུ་སྣ་བའི་དབུགས་གཏོང་ལེན་ལ་
བརྟེན་ནས་འཇིག་རྟེན་འདིར་གནས་པ་ཡིན་ནོ།། བྱིས་པ་དེའི་ལུས་ཕུང་གི་
ཉེར་ལེན་གྱི་རྒྱུ་ནི་ཕ་མའི་ཁུ་ཁྲག་དང་། བྱིས་པ་དེའི་རྣམ་ཤེས་ཀྱི་ཉེར་ལེན་གྱི་
རྒྱུ་ནི་རང་གི་སྔོན་གྱི་བར་སྲིད་པར་ཉིང་མཚམས་སྦྱོར་ཁ་མའི་རྒྱུད་ཀྱི་རྣམ་པར་
ཤེས་པ་དེ་ཡིན།
དེ་ཡང་བྱིས་པ་དེའི་རུས་པ་དང་ཀླད་པ་སོགས་ཀྱི་ཉེར་ལེན་གྱི་རྒྱུ་ནི་ཕའི་



182
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ས་བོན་དང་ཤ་པགས་དོན་ལྔ་སྣོད་དྲུག་སོགས་ཀྱི་ཉེར་ལེན་གྱི་རྒྱུ་ནི་མའི་ཟླ་
མཚན་གྱི་ཁུ་ཁྲག་ཡིན་ནོ།། རྒྱུ་མཚན་དེའི་ཕྱིར། བྱིས་པ་ཕལ་ཆེར་གྱི་བྱད་
དབྱིབས་ནི་རང་རང་གི་ཕ་མ་ཅི་རིགས་ཀྱི་བྱད་དབྱིབས་དང་འདྲ་བ་བྱུང་བ་
མངོན་སུམ་དུ་མཐོང་ངོ༌།། སྔར་བཤད་པ་ལྟར་འབྲས་བུ་དེའི་ཉེར་ལེན་གྱི་རྒྱུ་
ནི། འབྲས་བུ་དེར་འགྱུར་ངེས་ཤིག་དགོས་པས། རྣམ་ཤེས་དང་ཤེས་རབ་ཀྱི་
ཉེར་ལེན་གྱི་རྒྱུ་ལ་རྣམ་ཤེས་དང་ཤེས་རབ་ཀྱི་རྫས་རྒྱུན་ཞིག་དགོས་སོ། དེའི་
ཕྱིར་ཤེས་པས་གཟུགས་དང་བེམ་པོའི་ཉེར་ལེན་བྱེད་པ་དང་། ས་ སོགས་
འབྱུང་བ་ཆེན་པོ་རྣམས་དང་ཕ་མའི་ཁུ་ཁྲག་སོགས་ཀྱིས་བློ་དང་རྣམ་ཤེས་ཀྱི་
ཉེར་ལེན་གྱི་རྒྱུ་བྱེད་པ་མེད་དོ།།
རྒྱུ་མཚན་དེས་ན། བྱིས་པ་དེའི་ཡིད་ཀྱི་རྣམ་པར་ཤེས་པ་ནི། བྱིས་པ་
དེ་ཡི་སྐྱེ་བ་སྔོན་ཐོག་མ་མེད་པ་ནས་བརྒྱུད་དེ་འོངས་པའི་ཡིད་ཀྱི་རྣམ་པར་ཤེས་
པའི་རྫས་རྒྱུན་ཞིག་ལས་གྲུབ་པ་ཡིན་པས། ཕ་མ་མཁས་པ་ལས་བུ་བླུན་པོ་
དང་། ཕ་མ་བླུན་པོ་ལས་བུ་མཁས་པ་འབྱུང་བ་དང་། ཕ་མ་མཁས་པ་ལས་བུ་
བུ་མོ་དབང་བོ་རྣོ་རྟུལ་གཉིས་ཀ་འབྱུང་བ་དང་། བུ་བུ་མོའི་སྐྱེ་མཆེད་ཡག་
བཙོག་དང་རང་བཞིན་བཟང་ངན་སོགས་རང་རང་གི་སྐྱེ་བ་སྔོན་མའི་བསམ་པ་
བཟང་ངན། བསླབ་པར་བྱ་བའི་གནས་ལ་གོམས་པ་ཅི་ཙམ་ཡོད་མེད་སོགས་
ཀྱི་རྗེས་སུ་འགྲོ་བ་ཤ་སྟག་ཡིན་པ་ལས་གནས་སྐབས་ཀྱི་ཕ་མའི་ཁུ་ཁྲག་སོགས་ཀྱི་
རྗེས་སུ་མི་འགྲོ་བ་ཉིད་དོ།།
སྤྱིར་སྲིད་པ་ལ་སྐྱེ་སྲིད། བར་སྲིད། འཆི་སྲིད། སྔོན་དུས་ཀྱི་སྲིད་པ་
བཞི་རྣམས་སུ་ཡོད་པའི་གོ་རིམ་ནི། དཔེར་ན། ནས་ཀྱི་ས་བོན་ལས་མྱུ་གུ་
དང༌། མྱུ་གུ་ལས་སྡོང་བུ་སོགས་རྒྱུ་མཐུན་གྱི་རྒྱུ་འབྲས་བར་མ་ཆད་པར་འབྱུང་



༄༅ལས་རྒྱུ་འབྲས་དང་སྐྱེ་བ་སྔ་ཕྱི་ཅུང་ཟད་བརྗོད་པ།
183
བ་ལྟར་སྔ་མའི་འཆི་སྲིད་ལས་བར་སྲིད་དང་། བར་སྲིད་ལས་ཕྱི་མའི་སྐྱེ་སྲིད་
སོགས་བར་མ་ཆད་དུ་འབྱུང་བར་འགྱུར་བ་ཡིན་ནོ།
འོ་ན་སྐྱེ་བ་སྔ་མ་དང་ཕྱི་མ་སྒྲུབ་བྱེད་ཀྱི་རིགས་པ་གང་དག་ཡིན་ནམ་ཞེ་
ན། སྐྱེ་བ་སྔ་མ་སྒྲུབ་བྱེད་ཀྱི་རིགས་པ་བཞི་སྟེ། རིགས་འདྲ་སྔོན་སོང་གིས་
སྒྲུབ་པ། ཉེར་ལེན་སྔོན་སོང་གིས་སྒྲུབ་པ། གོམས་པ་སྔོན་སོང་གིས་སྒྲུབ་པ།
མྱོང་བ་སྔོན་སོང་གིས་སྒྲུབ་པའོ།།
དང་པོ་ནི། བྱིས་པ་མངལ་ལས་སྐྱེས་མ་ཐག་པའི་དབུགས་འབྱུང་རྔུབ་
སོགས་རང་རང་གི་རིགས་འདྲ་སྔ་མ་སྔོན་དུ་སོང་བ་ལ་ལྟོས་པ་མེད་པར་དེ་དག་
ལུས་འབའ་ཞིག་ལས་སྐྱེས་པ་ཡིན་ན། མི་མཐུན་པའི་རྒྱུ་ལས་འབྲས་བུ་སྐྱེ་བར་
སོང་བས། རྒྱུ་དང་མི་མཐུན་པའི་འབྲས་བུ་སྐྱེ་བ་སོགས་ཧ་ཅང་ཐལ་བ་དུ་མ་
ཞིག་ཁས་ལེན་དགོས་པར་འགྱུར་རོ། དེའི་ཕྱིར་དེ་དག་རང་རང་གི་རིགས་
འདྲའི་རྒྱུ་ལས་སྐྱེ་བ་འོས་ཀྱི་རིགས་མི་འདྲ་བའི་རྒྱུ་བེམ་པོ་ལྟ་བུ་ལས་འབྲས་བུ་
རྣམ་ཤེས་ལྟ་བུ་སྐྱེ་བ་འོས་མེད་ཀྱིས་གྲུབ་པས། རྒྱུ་མཚན་དེ་ཉིད་ཀྱིས་ཚེ་སྔ་མ་
ཡོད་པར་དཔོག་ནུས་པ་སྟེ། ཚེ་འདིར་སྐྱེས་མ་ཐག་པའི་དབུགས་འབྱུང་རྔུབ་
སོགས་ཀྱི་རིགས་འདྲ་སྔ་མ་ཞིག་ཡོད་ན། དེ་ཚེ་སྔ་མའི་གང་ཟག་གི་རྒྱུད་ལ་
འཇོག་དགོས་པའི་གནད་ཀྱིས་ཡིན་ནོ།
མདོར་ན་མངལ་ལས་སྐྱེས་མ་ཐག་པའི་བྱིས་པའི་རྒྱུད་ཀྱི་རིག་པ་ཆོས་
ཅན། རང་གི་རིག་པ་སྔ་མ་སྔོན་དུ་སོང་སྟེ། རིག་པ་ཡིན་པའི་ཕྱིར། དཔེར་
ན། ད་ལྟའི་རིག་པ་སྐད་ཅིག་གཉིས་པ་བཞིན། ཁྱབ་སྟེ། རིག་པ་ཡིན་ན་རྒྱུ་
མེད་ལས་མ་བྱུང་བས་ཁྱབ་སྟེ། རྣམ་འགྲེལ་ལས། རྒྱུ་མེད་གཞན་ལ་མི་ལྟོས་
ཕྱིར། ཞེས་དང་། སློབ་དཔོན་དཔའ་བོས་ཀྱང་།



184
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
སྔ་མའི་བློ་ལས་ཕྱི་མའི་བློ་གྲུབ་ན།།
འཇིག་རྟེན་ཕ་རོལ་ཡོད་པར་དེ་ལས་མངོན།
མངལ་ན་འདུག་པའི་སྔོན་རོལ་བློ་དེ་ནི།
དེ་མ་ཐག་པའི་ཚེ་རབས་སྔ་མའི་བློ།།
ཞེས་གསུངས་པ་ལྟར་རོ། གཉིས་པ་ཉེར་ལེན་སྔོན་སོང་གིས་བསྒྲུབ་པ་
ནི། དཔེར་ན། ནས་ཀྱི་མྱུ་གུའི་ཉེར་ལེན་ལ་ནས་ཀྱི་ས་བོན་ཞིག་ངེས་པར་
དགོས་པ་ལྟར་རྣམ་ཤེས་ཀྱི་ཉེར་ལེན་ལ་རྣམ་ཤེས་ཀྱི་རྫས་རྒྱུན་སྔ་མ་ཞིག་ཡོད་
དགོས་ཏེ། དེ་ཡོད་ན་སྐྱེ་བ་སྔ་མ་ཡོད་དགོས་པ་སྟེ་རྒྱུ་མཚན་སྔར་བཞིན་ལ།
སྦྱོར་བ་ནི། ཚེ་འདིའི་ཐོག་མའི་རྣམ་ཤེས་ཆོས་ཅན། རྣམ་ཤེས་ཀྱི་ཉེར་ལེན་
ལས་བྱུང་སྟེ། རྣམ་ཤེས་ཡིན་པའི་ཕྱིར། དཔེར་ན་ད་ལྟའི་རྣམ་ཤེས་བཞིན་
ནོ། ཞེས་པས་ཀྱང་ཚེ་སྔ་མ་ཡོད་པར་འགྲུབ་ཅིང་། རྣམ་འགྲེལ་ལས།
རྣམ་ཤེས་མིན་པ་རྣམ་ཤེས་ཀྱི།།
ཉེར་ལེན་མིན་པའི་ཕྱིར་ཡང་འགྲུབ།
ཅེས་དང་། སློབ་དཔོན་ཞི་བ་འཚོས་ཀྱང་།
དེ་ཕྱིར་ཐོག་མའི་རྣམ་ཤེས་ནི།།
རང་གི་ཉེར་ལེན་སྟོབས་ལས་བྱུང་།
རྣམ་ཤེས་ཉིད་སོགས་གཏན་ཚིགས་ཀྱིས།།
ད་ལྟ་བ་ཡི་རྣམ་ཤེས་བཞིན།
ཞེས་གསུངས་པ་ལྟར་རོ། གསུམ་པ་གོམས་པ་སྔོན་སོང་གིས་སྒྲུབ་པ་ནི། དེ་
ཡང་རང་རང་གི་རྒྱུད་ན་ཡོད་པའི་ཆགས་སྡང་སོགས་གོམས་པའི་རྗེས་སུ་འགྲོ་
བར་མྱོང་བས་གྲུབ་པ་དཔེར་བྱས་ནས། བློ་ཐམས་ཅད་གོམས་པའི་རྗེས་སུ་
འགྲོ་བར་གསུངས་ཏེ། དེ་ལྟར་ན། བྱིས་པ་སྐྱེས་མ་ཐག་པའི་རིག་པ་ཆོས་



༄༅།།ལས་རྒྱུ་འབྲས་དང་སྐྱེ་བ་སྔ་ཕྱི་ཅུང་ཟད་བརྗོད་པ།།
185
ཅན། རང་རྒྱུ་སྔ་མ་སྔོན་དུ་སོང་སྟེ། རིག་པ་ཡིན་པའི་ཕྱིར། དཔེར་ན་ད་ལྟ་
རང་རྒྱུད་ལ་ཡོད་པའི་ཆགས་སྡང་བཞིན་ནོ། ཞེས་པས་ཀྱང་ཚེ་སྔ་མ་ཡོད་པར་
དཔོག་ནུས་ལ། འདིས་མཚོན་ཏེ། བཙས་མ་ཐག་པའི་བྱིས་པ་དང་བེའུ་
སོགས་ཀྱིས་ནུ་ཞོ་འཐུང་ཤེས་པ་དང་ཟས་འཚོལ་ཤེས་པ་སོགས་ཚེ་འདིར་གསར་
དུ་སློབ་མི་དགོས་པར་ཚེ་རབས་སྔ་མའི་གོམས་ཤུགས་ཡིན།
བློ་ཡི་མཐུ་སྟོབས་གསལ་བ་མེད་པ་དང་།
དབང་བོ་རྣམས་ཀྱང་བླུན་པོའི་རང་བཞིན་ཅན།།
བཙས་མ་ཐག་ཏུ་སུས་ཀྱང་མ་བསྟན་པར།
ཁ་ཟས་ཟ་བར་རྩོལ་བ་བྱེད་པ་དང་།
ནུ་ཞོ་འཐུང་བར་རྩོལ་བ་བྱེད་པ་ཡང་།།
དེ་དག་ཚེ་རབས་གཞན་ལ་གོམས་པའི་མཐུས།།
ཞེས་དང་། སློབ་དཔོན་ལེགས་ལྡན་གྱིས་ཀྱང་
།
བེའུ་ཡང་སྔོན་ཆད་གོམས་བྱས་པས།
བྱུང་མ་ཐག་ཏུ་ཟས་འཚོལ་བྱེད།
ཟས་ཀྱི་དོན་དུ་བསྐྱོད་པའི་ཕྱིར།
དཔེར་ན་དབང་བོ་སྨིན་པ་བཞིན།།
ཞེས་པ་ལྟར་རོ། མདོར་ན་སྐྱེ་བོ་ཐ་མལ་བ་ཞིག་ལ་དད་པ་དང་དགེ་
བའི་བསམ་པ་རྣམ་དག་ནི་འབད་ཀྱང་རྒྱུད་ལ་མི་སྐྱེ་ཞིང་། སྐྱེས་ཙམ་པོ་ཡང་
ཞན་ཅིང་རྒྱུན་མི་བརྟན་པ་ལྟར་ལ། ཆགས་སོགས་མི་དགེ་བའི་བསམ་པ་
རྣམས་འབད་པ་བྱེད་མི་དགོས་པར་ངམ་ངམ་ཤུགས་ཀྱིས་སྐྱེ་ཞིང་། སྐྱེས་པ་དེ་
ཡང་ཡུན་རིང་ལ་རྒྱུན་བརྟན་ཅིང་ཤུགས་ཆེན་པོ་དང་ལྡན་པ་འདི་དག་གིས་
ཀྱང་། ཚེ་རབས་སྔ་མ་རྣམས་སུ་ཆགས་སོགས་ཉོན་མོངས་ལ་གོམས་པ་ཤུགས་



186
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ལྷག་པར་ཆེ་བ་དང་། གཅིག་ཤོས་དད་ པ་སོགས་གོམས་འདྲིས་མེད་པར་
གསལ་བོར་ཤེས་ཐུབ་པ་ཡིན་ནོ།
བཞི་བ་མྱོང་བ་སྔོན་སོང་གིས་སྒྲུབ་པ་ནི། བསམ་གཏན་བསྒོམ་སྟོབས་
ཀྱིས་ཚེ་རབས་སྔ་མ་དྲན་པ་ཡོད་པ་འདིས་ཀྱང་། ཚེ་རབས་སྔ་མ་ཡོད་པར་
མཚོན་ནུས་ཏེ། སློབ་དཔོན་དཔའ་བོས། བསམ་གཏན་གོམས་བྱས་དྲན་པ་
གསལ་བ་ཡིས།། ཚེ་རབས་སྔ་མ་དྲན་པའང་དེ་ན་ཡོད། འཇིག་རྟེན་ཕ་རོལ་
དེ་ལས་རྗེས་སུ་དཔོག། ང་བདག་ལས་ཀྱང་མངོན་པར་མི་འགྱུར་རམ། ཞེས་
གསུངས་པ་ལྟར་རོ། ཇི་སྐད་བཤད་པའི་རིགས་པ་བཞི་བོ་དེ་དག་ལས་སྐྱེ་ད
སྔ་མ་ཡོད་པར་དངོས་སུ་གྲུབ་ཅིང་། དེ་གྲུབ་པ་ན་ཚེ་ཕྱི་མ་ཡོད་པར་ཡང་དོན་
གྱིས་གྲུབ་སྟེ། སྔ་མའི་གང་ཟག་འཇིག་རྟེན་འདིར་འོངས་ལ། འདིའི་གང་
ཟག་འཇིག་རྟེན་ཕྱི་མར་མི་འགྲོ་བའི་རྒྱུ་མཚན་ཅི་ཡང་བཤད་དུ་མེད་པས་སོ།།
དེ་ལྟར་རྣམ་འགྲེལ་ལས། མཚམས་སྦྱོར་བར།
ནུས་ལྡན་མཐོང་བ་གང་དེ་ལ།
ཅི་ཞིག་ཡོད་གྱུར་གང་མེད་པ།།
གང་གིས་ཕྱི་ནས་མཚམས་སྦྱོར་མེད།།
ཅེས་དང་། སྦྱོར་ངག་ནི། འཆི་ཁ་མའི་སྐྱེས་བུའི་རྒྱུད་ཀྱི་རིག་པ་ཆོས་
ཅན། རང་གི་ཉེར་འབྲས་སུ་གྱུར་པའི་རིག་པ་ཕྱི་མ་དང་མཚམས་སྦྱོར་བར་
བྱེད་དེ། གནོད་མེད་ཀྱི་རིག་པ་ཡིན་པའི་ཕྱིར། དཔེར་ན་ད་ལྟའི་རིག་པ་
སྐད་ཅིག་གཉིས་པ་བཞིན། ཞེས་པ་སྟེ།
སློབ་དཔོན་ཞི་བ་འཚོས།
འཆི་ཁའི་སྐད་ཅིག་རྣམ་ཤེས་ནི།།
རང་གི་ཉེར་བྱ་སྐྱེད་ནུས་ཏེ།།



༄༅།།ལས་རྒྱུ་འབྲས་དང་སྐྱེ་བ་སྔ་ཕྱི་ཅུང་ཟད་བརྗོད་པ།།
187
སྐྱེ་
ཆགས་པ་བྱས་པའི་འབྲེལ་བ་ཉིད།
སྔོན་གྱི་རྣམ་པར་ཤེས་པ་བཞིན།
ཞེས་གསུངས་པ་ལྟར་ལ། སྐྱེ་བ་སྔ་མ་ཡོད་པར་སྒྲུབ་པའི་རིགས་པ་བཞི་
ནི་འབྲས་རྟགས་དང་། སྐྱེ་བ་ཕྱི་མ་སྒྲུབ་པའི་རིགས་པ་གཅིག་པོ་ནི། རང་
བཞིན་གྱི་རྟགས་སུ་གསུངས་སོ།།
དེ་ལྟའི་རིགས་པ་རྣམ་དག་གིས་སྐྱེ་བ་སྔ་ཕྱི་ཡོད་པར་གཏན་ལ་ཕབ་པའི་
དགོས་པ་ལ། སྐྱེ་བ་སྔ་མ་སྒྲུབ་པའི་དགོས་པ་དང་། སྐྱེ་བ་ཕྱི་མ་སྒྲུབ་པའི་
དགོས་པའོ། དང་པོ་ནི། རིག་པའི་ཐོག་མ་ཐུག་མེད་དུ་ངེས་པའི་སྒོ་ནས་སྐྱེ་
བ་སྔ་མ་སྒྲུབ་པའི་དགོས་པ་ཡོད་དེ། སྐྱེ་བ་སྔ་མ་ཡོད་པར་ངེས་པ་ལ་བརྟེན་
ནས། འཁོར་བ་ལ་ཐོག་མ་གཏན་མེད་དུ་གྲུབ། དེ་ལ་བརྟེན་ནས་རང་ལས་
རྒྱུད་ཐ་དད་པའི་སེམས་ཅན་རེ་རེས་ཀྱང་རང་གི་མ་གྲངས་མེད་ཅིག་བྱས་ཡོད་
པས། སེམས་ཅན་ཐམས་ཅད་མར་ཤེས་ཤིང་། སེམས་ཅན་ཐམས་ཅད་རང་
གི་མར་ཤེས་པ་དེ་ལ་བརྟེན་ནས་སེམས་ཅན་ཐམས་ཅད་ཕ་མ་ཡིན་པར་དྲན་པ་
དང༌། དྲིན་གཟོ་བྱེད་དགོས་པས་དྲིན་གཟོ་བ་དང་། དེ་ཡང་དྲིན་གཟོ་བའི་
སེམས་སྐྱེ་བ་ཙམ་གྱིས་མི་ཆོག་པས། སེམས་ཅན་བདེ་བས་ཕོངས་ཚུལ་ལ་
བལྟས་ནས་སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག་སྙམ་པའི་
བྱམས་པ་སྐྱེ་ཞིང་། སེམས་ཅན་ཐམས་ཅད་སྡུག་བསྔལ་གྱིས་མནར་ཚུལ་ལ་
བལྟས་ནས་དེ་ཐམས་ཅད་སྡུག་བསྔལ་དང་བྲལ་བར་གྱུར་ཅིག་སྙམ་པའི་སྙིང་རྗེ་
སྐྱེ་བ་དང་། དེ་དག་ལ་བརྟེན་ནས་སེམས་ཅན་ཐམས་ཅད་བདེ་བ་དང་ལྡན།
སྡུག་བསྔལ་དང་བྲལ་བར་བདག་གིས་བྱའོ་སྙམ་པའི་དྲུག་པ་ལྷག་བསམ་སྐྱེ།
དེ་འདྲའི་ལྷག་བསམ་སྐྱེ་བ་ལ་བརྟེན་ནས། སེམས་ཅན་ཐམས་ཅད་སྐྱོབ་པའི་



188
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
སྐྱབས་མཐར་ཐུག་པ་ནི་རྫོགས་པའི་སངས་རྒྱས་ཁོ་ན་ཡིན་པར་ཚད་མས་ངེས་
ཤིང་དེ་ལ་རག་ལས་པའི་ཕྱིར་ན། དེའི་གོ་འཕང་འཐོབ་པའི་སླད་དུ་རང་
གཞན་གཉིས་ཀྱི་ལེགས་ཚོགས་ཐམས་ཅད་ཀྱི་འབྱུང་གནས། མཁས་པའི་སྐྱེ་བོ་
ཀུན་བགྲོད་པའི་ལམ་ཆེན་པོ་གཞན་གྱི་དོན་ལ་ཞུགས་པས་རང་གི་དོན་མ་ཚང་
བ་མེད་པར་ཞར་ལ་འགྲུབ་པའི་ཐབས་མཁས་བླ་ན་མེད་པ་ཐེག་པ་ཆེན་པོའི་
སེམས་བསྐྱེད་དང་། རྒྱལ་སྲས་ཀྱི་སྤྱོད་པ་མཐར་ཕྱིན་པ་རྣམས་འབྱུང་བའི་
ཕྱིར་རོ།།
གཉིས་པ་སྐྱེ་བ་ཕྱི་མ་ལ་མདོ་ལས། རྒྱལ་བོ་ཆེན་པོ་འཇིག་རྟེན་འདི་
ནས་ཕ་རོལ་ཏུ་འཕོ་སྟེ། སྐྱེ་བ་ལེན་པ་ན་རྟག་པ་འཕོ་བ་ཡང་མ་ཡིན་ནོ། ཆད་
པ་འགགས་ཏེ་མེད་པ་ཡང་མ་ཡིན་ནོ།། རྒྱུ་མེད་པ་ཡང་མ་ཡིན་ནོ། རྒྱུ་མེད་པ་
ལས་བྱུང་བའང་མ་ཡིན་ནོ།། བྱེད་པ་པོས་བྱས་པའང་མ་ཡིན་ཏེ། ལས་དང་
ཉོན་མོངས་པའི་རྒྱུ་རྐྱེན་ཚོགས་པ་ལས་སྐྱེ་བར་བྱའོ།། ཞེས་པ་ལྟ་བུ། ལས་
ཉོན་གཉིས་ཀྱི་དབང་གིས་སྐྱེ་བ་ཕྱི་མ་ཕྱི་མར་རིམ་གྱིས་འཁོར་ཚུལ་གསུངས་
པའི་རྒྱབ་རྟེན་གྱི་ལུང་དང་། སྒྲུབ་བྱེད་རིགས་པས་གཏན་ལ་ཕབ་པ་ལས་
གནས་སྐབས་དང་མཐར་ཐུག་གི་དགོས་པ་གཉིས་ཡོད་དེ། སྐྱེ་བ་ཕྱི་མར་ངན་
སོང་དུ་སྐྱེ་བའི་རྒྱུ་དང་དེའི་འབྲས་བུ། ངན་སོང་གི་སྡུག་བསྔལ་བསམས་པས་
སྐྱེས་བུ་ཆུང་ངུ་ཁྱད་པར་ཅན་དང་། གནས་སྐབས་ཀྱི་དགོས་པ་མངོན་མཐོའི་
རྟེན་བཟང་ཐོབ་པར་བྱེད་པ་དང་།
སྐྱེ་བ་ཕྱི་མར་རིགས་དྲུག་སེམས་ཅན་རྣམས་ལས་ཉོན་མ་ཟད་བར་དུ་
སྲིད་པར་འཁོར་ཚུལ་དང་དེའི་རྒྱུའི་གཙོ་བོ་སྲེད་པ་དང་དེ་ཡང་རྒྱུ་མ་རིག་པས་
བྱེད་ཚུལ་ཤེས་ནས་སྐྱེས་བུ་འབྲིང་གི་ལམ་དང་ཐར་བ་ཐོབ་པར་མ་ཟད། ཕ་མ་



ལས་རྒྱུ་འབྲས་དང་སྐྱེ་བ་སྔ་ཕྱི་ཅུང་ཟད་བརྗོད་པ།།
189
རིགས་དྲུག་སེམས་ཅན་གྱི་སྡུག་བསྔལ་སེལ་བའི་ཆེད་དུ་འབད་པ་བྱས་ཀྱང་རང་
ལ་དེ་འདྲའི་ནུས་པ་མེད་ལ། རྫོགས་པའི་སངས་རྒྱས་ཀྱི་གོ་འཕང་ཐོབ་ན་ཡོད་
པར་ཤེས་ཏེ། གཞན་དོན་དུ་སངས་རྒྱས་ཐོབ་འདོད་ཀྱི་སེམས་བསྐྱེད་ལམ་གྱི་
གཞུང་ཤིང་བྱས་ཏེ་མཐར་ཐུག་དགོས་པའི་དོན་གཉིས་འགྲུབ་ལ་དེ་དག་ཐམས་
ཅད་སྐྱེ་བ་ཕྱི་མ་ཚད་མས་ངེས་པ་ལ་རག་ལས་པའི་ཕྱིར་རོ།།
དེས་ན་སྐྱེ་བ་སྔ་མ་བསྒྲུབས་པས། རྒྱུ་འབྲས་མན་ངག་བདུན་གྱི་ཡོན་
ཏན་རིམ་བཞིན་འབྱུང་བའི་དགོས་པ་གྲུབ་ལ། སྐྱེ་བ་ཕྱི་མ་བསྒྲུབས་པས་
མདོར་ན་མངོན་མཐོ་ལྷ་མིའི་རྟེན་བཟང་དང་། ངེས་ལེགས་ཐར་བ་དང་
ཐམས་ཅད་མཁྱེན་པའི་གོ་འཕང་ཐོབ་པའི་དགོས་པ་བླ་ན་མེད་པ་འབྱུང་བར་
འགྱུར་རོ།།
ཇི་སྐད་བཤད་པའི་ལས་རྒྱུ་འབྲས་དང་སྐྱེ་བ་སྔ་ཕྱིའི་རྣམ་བཞག་ཅུང་
ཟད་ཅིག་འབེལ་གཏམ་དུ་བྱས་པ་འདི་ནི། མངོན་པ་མཛོད་དང་རྣམ་འགྲེལ་
སོགས་རྒྱ་བོད་ཀྱི་མཁས་པ་དག་གི་ལེགས་པར་བཤད་པའི་གཞུང་དོན་ལྟར་ཡིན་
ལ། དེ་ལས་ལུང་འདྲེན་མང་པོ་མ་བགྱིས་ཤིང་། རང་གི་བླ་མ་དམ་པའི་མན་
ངག་དང་ལེགས་པར་བཤད་པའི་རྨང་བྱས་ཏེ། ཡི་གེ་ཉུང་བས་སྐབས་བབ་ཀྱི་
བསྟན་དོན་འདུ་ལོ་ཁུལ་དུ་བྱས་ཡོད།
འདི་བྱས་དགེ་བས་མཚོན་པའི་དུས་གསུམ་དུ་བསགས་པའི་ལེགས་བྱས་
ཟླ་བ་དཀར་པོ་ལྟ་བུའི་དགེ་ཚོགས་དམ་པའི་མཐུ་ལ་བརྟེན་ནས་ལས་ཉོན་གྱི་
དབང་གིས་སྲིད་པར་གནས་སུ་འཆའ་བའི་ས་སྟེང་སྐྱེ་དགུ་རྣམས་ཀྱིས། རྒྱུ་ཉི་
ཚེ་བས་འབྲས་བུ་ཉི་ཚེ་བ་འགྲུབ་པ་དང་། རྒྱུ་མཐའ་དག་པས་འབྲས་བུ་མཐའ་
དག་པ་འགྲུབ་པ་སོགས་འབྲས་བུ་རྣམས་རྒྱུའི་རྗེས་སུ་བྱེད་པའི་རྟེན་འབྲེལ་གྱི་



190
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
མ་
ཆོས་ཉིད་ལེགས་པར་རྟོགས་ཤིང་། ཕྲག་དོག་འགྲན་སེམས་སོགས་སྡུག་བསྔལ་
གྱི་རྒྱུར་གཏོགས་པའི་ཕྱི་དང་ནང་གི་མི་དགེ་བའི་སྤྱོད་ངན་མཐའ་དག་
རབས་ཀྱི་བསླབ་བྱ་དམ་པས་ལེགས་པར་སྦྱངས་ཏེ། བྱ་བརྒྱ་འུར་རྡོ་གཅིག་
གིས་འདེད་པ་བཞིན་དུ། མ་རབས་ཀྱི་ཉེས་སྐྱོན་ཐམས་ཅད་རང་འགག་ཏུ་
འགྲོ་ཞིང་། འཛམ་གླིང་བདེ་སྐྱིད་དང་མི་རིགས་མཐུན་སྒྲིལ། ཡུལ་ཁམས་ཞི་
བདེ་སོགས་འཕྲལ་དང་ཡུན་གྱི་འདོད་དོན་དགེ་ལེགས་གཏན་བདེའི་འཆི་བ་
མེད་པའི་ཡོན་ཏན་ལྷུན་གྱིས་གྲུབ་པར་གྱུར་ཅིག་གུའོ།།
ཞེས་མཚོ་སྔོན་སློབ་གྲྭ་ཆེན་མོའི་ཞིབ་འཇུག་སློབ་མ་སྟེ། བོད་རྒྱ་འཇར་
གསུམ་སོགས་ཀྱི་སྐད་རིགས་བཞི་ལ་རྣམ་དཔྱོད་ཀྱི་ཁོ་ལག་རྒྱས་པའི་སློབ་གཉེར་
བ་ཀུན་དགའ་སོགས་ཀྱིས་བསྐུལ་ངོར། དྷཱི༔ ཚ་མུན་འཇོམས་སྒྲོན་མེའམ་སྦྱིན་
པ་དར་རྒྱས་ སོགས་ ཀྱིས་འབོད་པས། སྤྱི་ལོ ༢༠༠༡ལོའི་ཧོར་ཟླ༢པའི་ཚེས་
༥ལ། དྷཱི ཚ་དགེ་ལྡན་བཀྲ་ཤིས་ཆོས་སྡིངས་སུ་མཇུག་གྲུབ་པར་བྱས་སོ།།



191
མི་ཡི་ལུས་སེམས་ཀྱི་ཁྱད་པར་དང་འདོད་ཚུལ་
རོབ་ཙམ་གླེང་སྟེ་སེམས་འཇིག་རྟེན་
ཀུན་གྱི་བྱེད་པོར་བསྟན་པ་
ཆོས་དོན་ཐོས་པའི་
འབྲས་རྟགས།
དེ་ཡང་སྤྱིར་ཤེས་པར་བྱ་བའི་ཡོད་པ་ལ། རང་བཞིན་མི་འགྱུར་བའི་
རྟག་པ་དང་། རྒྱུ་རྐྱེན་དུ་མ་ཚོགས་པ་ལས་བྱུང་བའི་མི་རྟག་པའི་རང་བཞིན་
ཅན་གྱི་དངོས་པོའམ་འདུས་བྱས་གཉིས་ཡོད། དངོས་པོ་ལ་ཡང་། གཟུགས་
དང་ཤེས་པ་དང་། ལྡན་མིན་འདུ་བྱེད་གསུམ་ཡོད། གཟུགས་ནི་མིག་ཤེས་
སོགས་ཀྱི་སྤྱོད་ཡུལ་དུ་གྱུར་པའི་དབྱིབས་དང་ཁ་དོག་སོགས་ཕྱི་ནང་གི་གཟུགས་
མཐའ་ཡས་པ་རྣམས་ཡིན་ལ། ལྡན་མིན་འདུ་བྱེད་ནི། དངོས་པོ་རྣམས་ཀྱི་སྐྱེ་
གནས་རྒ་འཇིག་བཞི་དང་མི་ལ་སོགས་པའི་སེམས་ཅན་ལྟ་བུ་ཡིན།
ཤེས་པ་ནི། མི་སོགས་ཀྱི་རྒྱུད་ན་ཡོད་པའི་གསལ་ཞིང་རིག་པ་ཞིག་ཡིན་
ལ། དེ་ལའང་ནང་གསེས་དབྱེ་ན། ཤེས་པ་རང་ཉིད་གསལ་ཆའི་རང་རིག་
དང་
། ཕྱི་རོལ་གྱི་ཆོས་གཞན་གསལ་བའི་གཞན་རིག་དང་གཉིས་ཡོད་ལ།
རང་རིག་འདོད་པའི་དབང་དུ་བྱས་སོ།།



192
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
གཞན་རིག་ལའང་ སེམས་ དང་། སེམས་ བྱུང་ གཉིས་ ཡོད་ པ་ ལས།
སེམས་ནི། གཙོ་ཆེ་བའི་རྣམ་པར་ཤེས་པ་ ཞིག་ ཡིན་ལ། སེམས་བྱུང་ནི།
སེམས་ཀྱི་འཁོར་དུ་ཡོད་ཅིང་། རང་གི་ཡུལ་ལ་དམིགས་པ། འཛིན་པ་སོགས་
བྱ་བྱེད་ཐམས་ཅད་སེམས་ཀྱི་རྗེས་སུ་འགྲོ་བའི་ཕྱིར་ན། སེམས་ལ་རྒྱལ་བོ་ལྟ་བུ་
དང་། སེམས་བྱུང་ལ་བློན་པོ་ལྟ་བུ་ཞེས་མངོན་པ་གོང་འོག་རྣམས་སུ་རླུང་ལྟར་
གྲགས་ཤིང་གྲུབ་པ་ལགས་སོ།།
སེམས་དང་ཡིད་དང་། རྣམ་ཤེས་གསུམ་དོན་གཅིག་མིང་གི་རྣམ་
གྲངས་ཡིན། སེམས་དང་སེམས་བྱུང་གི་གྲངས་འདྲེན་ལ་གྲུབ་མཐའ་གོང་འོག་
གི་བཞེད་ཚུལ་མི་མཐུན་ཡང་། སྤྱིར་རྣམ་ཤེས་ལ་རྣམ་ཤེས་ཚོགས་དྲུག་དང་
།
སེམས་བྱུང་ལ་ལྔ་བཅུ་ང་གཅིག་ཏུ་འདོད་དོ།
རྣམ་ཤེས་ཚོགས་དྲུག་ནི། མིག་གི་རྣམ་ཤེས། སྣའི་རྣམ་ཤེས། རྣ་
བའི་རྣམ་ཤེས། ལྕེའི་རྣམ་ཤེས། ལུས་ཀྱི་རྣམ་ཤེས། ཡིད་ཀྱི་རྣམ་ཤེས་རྣམས་
སོ། ཡིད་ཀྱི་རྣམ་ཤེས་རྟེན་སའི་དབང་བོ་ནི་ཤེས་པ་ཡིན་ལ། མིག་གི་རྣམ་
ཤེས་སོགས་དང་པོ་ལྔ་རྟེན་སའི་དབང་བོ་ནི་གཟུགས་ཡིན་པར་གསུངས་སོ།
འདིར་བཤད་བྱ་མང་ཡང་རེ་ཞིག་ལ་སྐབས་དོན་སྒྲིབ་པས་བཞག
འོ་ན་རྣམ་ཤེས་དེ་དག་ལས། སྐྱེ་བ་སྔོན་མ་ནས་ཚེ་འདིར་འོངས་ཤིང་།
འདི་ནས་ཕྱི་མར་ཉིང་མཚམས་སྦྱོར་བ་སོགས་སངས་རྒྱས་ཀྱི་གོ་འཕང་མ་ཐོབ་
བར་དུ་སྲིད་པར་སྐྱེ་བ་ནས་སྐྱེ་བ་རྒྱུན་མ་ཆད་པར་ལེན་པའི་རྣམ་ཤེས་དེ་གང་
ཡིན་ཞེ་ན། དེ་ནི་དྲུག་པ་ཡིད་ཀྱི་རྣམ་ཤེས་ཡིན་ཏེ། དཔེར་ན། མིའི་ཡིད་ཀྱི་
རྣམ་ཤེས་ནི་མིའི་ལུས་ཕུང་དང་ཐ་དད་དུ་ཡོད་ཀྱང་། ལུས་ཕུང་ལས་ལོགས་སུ་
མིག་ཤེས་སོགས་ཀྱི་སྤྱོད་ཡུལ་དུ་མ་གྱུར་པའི་དབང་གིས། ཁ་ཅིག་གིས། མི་



༄༅།།མི་ཡི་ལུས་སེམས་ཀྱི་ཁྱད་པར་དང་སེམས་འཇིག་རྟེན་ཀུན་གྱི་བྱེད་པོར་བསྟན་པ། 193
ཡི་བློ་ནི་ལུས་ལས་ལོགས་སུ་མེད་དེ། དཔེར་ན། རྩིག་པ་དང་རྩིག་པའི་རི་མོ་
བཞིན་དང་། སྒྲོན་མེ་དང་སྒྲོན་མེའི་འོད་བཞིན་དང་ཆང་དང་ཆང་གི་ནུས་པ་
བཞིན་ནོ་ཟེར་ཞིང་། མིའི་ལུས་ཕུང་ལས་རྣམ་ཤེས་ཤིག་ལོགས་སུ་མེད་པས།
ལུས་འཇིག་པ་ན་སེམས་ཀྱང་འཇིག་ཚར་བས། སྐྱེ་བ་སྔ་ཕྱི་ཡང་མེད་ཅེས་ཟེར་
རོ། དེ་དག་ལ་འདི་སྐད་སྤྲོ་སྟེ། ལུས་སེམས་སོ་སོའི་རང་བཞིན་དང་། གྲུབ་
ཚུལ་དངོས་བཤད་པ། ལུས་སེམས་ ཐ་དད་དུ་གྲུབ་པའི་སྒྲུབ་བྱེད་ སོགས་
དགོད་པའོ།
དང་པོ་ནི། ལུས་ལས་ སེམས་ ལོགས་སུ་མེད་ པར་འདོད་ པ་དང་།
མིག་ཤེས་སོགས་ཀྱིས་མི་མཐོང་བས་མེད་པར་འདོད་པ་སོགས་ནི། ཕྱིན་ཅི་
ལོག་གི་ལྟ་བ་ལས། དོན་ལ་ཁེལ་བའི་འདོད་པ་ཞིག་གཏན་ནས་མ་ཡིན་ཏེ།
མི་ཡི་ལུས་ནི། ཤ་རུས་གདོས་བཅས་ཀྱི་བེམ་པོ་ཞིག་ཡིན་ལ། ཉེར་ལེན་གྱི་རྒྱུ་
གང་ལས་གྲུབ་ཅེ་ན། དེ་ནི་ས་སོགས་འབྱུང་བ་ཆེན་པོ་བཞི་དང་། ཕ་མའི་ཁུ་
ཁྲག་སོགས་ལས་གྲུབ། དེ་ཡང་ཕའི་ས་བོན་ནི། རུས་པ་དང་ཀླད་པ་སོགས་
ཀྱི་ཉེར་ལེན་གྱི་རྒྱུ་དང་། མའི་ཟླ་མཚན་གྱི་ཁུ་ཁྲག་ནི་ཤ་དང་པགས་པ་སོགས་
སུ་འགྱུར་ངེས་ཀྱི་ཉེར་ལེན་གྱི་རྒྱུ་ཡིན། མི་ཡི་ལུས་ཕུང་གི་འབྱུང་བཞིའི་ཁམས་
དག་གང་ཞེ་ན། སྐྲ་དང་སྤུ་དང་། ། སེན་མོ་དང་། སོ་དང་། གློག་པ་དང་།
དྲི་མ་དང་། པགས་པ་དང་། ཤ་དང་
། རུས་པ་རྣམས་ནི་སའི་ཁམས་དང་།
མཆི་མ་དང་། རྔུལ་ཆུ་དང་
། མཆིལ་མ་དང་། སྣབས་དང་། ཞག་
དང་། ཆུ་སེར་དང་། རྐང་དང་། ཚིལ་དང་
། མཁྲིས་པ་དང་། བད་ཀན་
དང་། རྣག་དང་། ཁྲག་དང་། ཀླད་སྤྱི་དང་། ཀླད་རྒྱས་དང་། གཅིན་
རྣམས་ནི་ཆུའི་ཁམས་དང་།



194
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
གང་ཟོས་པ་དང་། འཐུང་བ་དང༌། འཆོས་པ་དང་། མྱངས་པ་
རྣམས་ལེགས་པར་འཇུ་བར་འགྱུར་བ་དང་། ལུས་སྟེང་གི་དྲོད་དང་ཚ་ པ
སོགས་ནི་མེའི་ཁམས་དང་། གྱེན་དུ་འགྲོ་བའི་རླུང་དང་། ཐུར་དུ་འགྲོ་བའི་
རླུང་དང་། དབུགས་ཕྱུང་བ་དང་། རྔུབ་པའི་རླུང་དང་། ལུས་ཀྱི་འགུལ་
བསྐྱོད་སྣ་ཚོགས་པ་ནི། རླུང་གི་ཁམས་སུ་འཕགས་པ་ཐོགས་མེད་ཀྱི་ཉན་ཐོས་
ཀྱི་ས་ལས་གསུངས་པ་ལྟར་རོ།།
མི་ཡི་སེམས་ནི། གསལ་ཞིང་རིག་པའི་རང་བཞིན་ཅན་རྣམ་པར་ཤེས་
པ་ཞིག་ཡིན་ཞིང་། དེའི་ཉེར་ལེན་གྱི་རྒྱུ་ཡང་། སྐྱེ་བ་ཐོག་མ་མེད་པ་ནས་
བརྒྱུད་དེ་འོངས་པའི་ཡིད་ཀྱི་རྣམ་པར་ཤེས་པའམ་དེའི་རྫས་རྒྱུན་ཞིག་ངེས་པར་
དགོས་པས། གཞན་ཕ་མའི་ཁུ་ཁྲག་དང་། ས་ཆུ་སོགས་འབྱུང་བ་དག་གིས་
སེམས་ཀྱི་ཉེར་ལེན་བྱེད་པ་ནི་གཏན་ནས་སྲིད་པ་མ་ཡིན་ལ།
དཔེར་ན་འབྲུའི་ས་བོན་གྱི་ཐོག་མ་འདི་ཡིན་ཞེས་ངོས་འཛིན་མེད་པ་
བཞིན་རྣམ་ཤེས་ཀྱི་ཐོག་མའང་ངོས་འཛིན་མི་འདུག་ཅིང་། ནས་ཀྱི་ས་བོན་
གྲུང་བོ་དེ་རང་གི་འབྲུ་སྙིང་ཕྱི་མ་ཕྱི་མར་འགྱུར་བ་བཞིན་དུ་འཆི་ཁའི་གང་ཟག་
གི་རྣམ་ཤེས་དེ་རྒྱུན་མ་ཆད་པར་རང་རང་གི་སྐྱེ་བ་ཕྱི་མ་ཕྱི་མར་ཉིང་མཚམས་
སྦྱོར་བར་བྱེད་དོ
དེའི་ཕྱིར་མདོ་ལས་ཀྱང་། ཐོག་མེད་གྱུར་ཀྱང་ཐ་མ་ དང་ ལྡན་ པ།།
ཞེས་གསུངས་པའང་། འཁོར་བ་ལ་ཐོག་མའི་མཐའ་ཡོད་ན་རྒྱུ་མེད་ལས་སྐྱེ་
དགོས་པས་ཐོག་མའི་མཐའ་མེད་ཀྱང་ཕྱི་མའི་མཐའ་ཡོད་པར་བསྟན་པ་ཡིན་
ནོ།
གཉིས་པ་ལུས་སེམས་ཐ་དད་པའི་སྒྲུབ་བྱེད་ཀྱི་རིགས་པ་ནི། མི་ལུས་



༄༅།།མི་ཡི་ལུས་སེམས་ཀྱི་ཁྱད་པར་དང་སེམས་འཇིག་རྟེན་ཀུན་གྱི་བྱེད་པོར་བསྟན་པ། 195
འདི་ལས་ལོགས་སུ་རྣམ་པར་ཤེས་པ་དེ་མིག་གིས་མི་མཐོང་ཞིང་། ལུས་ཀྱིས་
རེག་བྱར་མ་གྱུར་པའི་དབང་གིས། འགའ་ཞིག་གིས་མི་ཡི་ལུས་ལས་ལོགས་
ཤིག་ཏུ་རྣམ་པར་ཤེས་པ་ཟེར་བ་ཞིག་མེད་ཅིང་། དེའི་ཕྱིར་སྐྱེ་བ་སྔ་ཕྱི་ཡང་
མེད་དེ། མི་མཐོང་བའི་ཕྱིར་རོ། ཞེས་ཟེར་བ་ལ། ཁྱོད་ཀྱི་འདོད་ཚུལ་དེ་
ལྟར་ན། འདས་ལོ་སྟོང་ཕྲག་ཡར་སྔོན་གྱི་འཇིག་རྟེན་ཡུལ་ལྗོངས་གྲོང་ཁྱེར་
རྒྱལ་འབངས་འཁོར་དང་བཅས་པ་མེད་དམ། ཁྱོད་ཀྱིས་མ་མཐོང་བའི་ཕྱིར་
རོ། གཞན་ཡང་། གཉིད་ལོག་པའི་རྨི་ལམ་གྱི་སེམས་ཀྱང་མེད་པར་འགྱུར་
ཏེ། གཉིད་ལོག་སྐབས་ཀྱི་ཡུལ་ལྗོངས་ལ་འགྲོ་བ་དང་། གྲོགས་ཕན་ཚུན་ལ་
ཕྲད་པ་ལྟ་བུའི་རྨི་ལམ་དུ་སྣང་བའི་འཁྲུལ་བའི་སྣང་བརྙན་དེ་དག རྨི་ལམ་གྱི་
སེམས་ལ་ཤར་བ་མིན་ན། རྨི་ལམ་རྨི་བཞིན་པ་དེ་ཡི་ཤ་རུས་གང་གི་སྟེང་དུ་
ཤར་བ་ཡིན་ནམ་སྨྲ་དགོས་སོ།
གཞན་ཡང་། སེམས་ཟེར་བ་ཞིག་གཏན་ནས་མེད་ན། འཇིག་རྟེན་ན་
མི་རྣམས་ཀྱིས་བསམ་བློ་སྔོན་དུ་བཏང་ནས་སྐད་ཆ་བཤད་པ་དང་། བྱ་བ་སྒྲུབ་
པའང་མི་རུང་བར་འགྱུར་ཏེ། བསམ་བློ་བཏང་ཞེས་པའི་བསམ་པ་དང་བློ་
ཡང་མེད་པའི་ཕྱིར་དང་། ད་དུང་འཇིག་རྟེན་ན་ཡོངས་སུ་གྲགས་ཤིང་གྲུབ་
པའི་མི་ཡི་བཟང་ངན་དང་། དབང་བོ་རྣོ་རྟུལ་དང། མཁས་བླུན་གྱི་ཁྱད་
པར་སོགས་ཀྱང་མེད་པར་འགྱུར་ཏེ། དེ་དག་གི་ཁྱད་པར་སེམས་ཀྱི་སྟེང་ནས་
འཇོག་ན། སེམས་ཟེར་བ་གཞི་མ་གྲུབ་པས་སོ།། མིའི་ཤ་རུས་དང་ཀླད་པ་
སོགས་ལུས་ཀྱི་ཆ་ཤས་ཅི་རིགས་ཀྱི་སྟེང་ནས་འཇོག་ན། འཇིག་རྟེན་གྱི་བྱ་བ་ལ་
བསམ་བློ་གཏོང་བྱེད་དང་། བྱ་བ་བཀོད་སྒྲིག་བྱེད་མཁན་ཡང་ཀླད་པ་སོགས་
ལུས་ཀྱི་ཆ་ཤས་ཅི་རིགས་ཡིན་པར་ཐལ་བ་མ་ཟད། ཤི་བའི་བེམ་རོ་སེམས་དང་



196
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
བྲལ་བ་ལའང་མཁས་པ་དང་བླུན་པོ་སོགས་ཡོད་པར་ཐལ་ཏེ། བེམ་རོ་དེ་དག་
ལའང་ཤ་རུས་ཀླད་པ་སོགས་ཀྱི་ཆ་ཤས་ཆ་ཚང་བར་ཡོད་པའི་ཕྱིར་རོ།
མིའི་བློ་རིག་བཟང་ངན་ཀླད་པའི་དབང་རྩ་བཟང་ངན་གྱིས་འབྱེད་
ཟེར་བའང་གཏན་མི་རིགས་ཏེ། དེ་ལྟ་ན། མཁས་པ་དང་བླུན་པོའི་ཤེས་རྒྱ་
ཆེ་ཆུང་ཡང་དབང་རྩའི་ཁྱད་པར་ཞིག་ལས་མ་འདས་ཤིང་། རྩའི་ངོ་བོར་གྱུར་
པའི་རྣམ་དཔྱོད་དང་བློ གྲོས། ཁོང་ཁྲོ་དང་ང་རྒྱལ་སོགས་ཀྱང་ཁས་ལེན་
དགོས་ལ། སློབ་སྦྱོང་གང་བྱས་རྣམས་དབང་རྩ་གསོ་བྱེད་དང་། ལས་འབྲས་
གང་བསགས་དང་བསླབ་བྱ་གང་ཤེས་ཐམས་ཅད་ལུས་ཀྱི་དབང་རྩ་བྱེ་བྲག་པ་
ཞིག་ཏུ་རག་ལས་དགོས་པར་འགྱུར་རོ།
ཡང་ཁ་ ཅིག་ གིས། མིག་ གིས་ མི་ མཐོང་བའི་ཡིད་ཀྱི་སེམས་དང་།
དབང་བོའི་རྣམ་པར་ཤེས་པ་ སོགས་ནི། ཁོ་བོ་ཅག་གིས་ཁས་མི་ལེན་ཏེ།
མཁས་བླུན་དང་། དབང་བོ་རྣོ་རྟུལ་དང་། དྲན་པ་གསལ་མི་གསལ་སོགས་
ཀྱི་ཁྱད་པར་ནི། མི་རང་རང་གི་ཀླད་པ་བཟང་ངན་གྱི་ཁྱད་པར་ཞིག་ཡིན་ཟེར་
ན། ཤི་མ་ཐག་པའི་རོ་ལའང་ཀླད་པ་དང་དེའི་ཁྱད་པར་ཆ་ཚང་བར་ཡོད་པས།
དྲན་པ་སོགས་ཡོད་པར་འགྱུར་ཞིང་། མཁས་པ་དང་བླུན་པོའི་ཀླད་པའི་ཁྱད་
པར་ཇི་ལྟར་ཡོད་པ་དང་། མི་བཟང་ངན་གྱི་ཀླད་པའི་ཁྱད་པར་འདི་དང་དེ་
ལྟ་བུ་ཞེས་གསལ་བོར་སྨྲ་དགོས་པར་སྣང་ངོ་།
མི་མཁས་བླུན་དང་བཟང་ངན་ནི། ཀླད་པའི་ཁྱད་པར་གྱིས་འཇོག་
ཀྱང་། མི་བཟང་པོ་དང་མཁས་པའི་ཀླད་པའི་ཁྱད་ཆོས་འདི་ལྟ་བུ་དང་། མི་
ངན་པ་དང་བླུན་པོའི་ཀླད་པའི་ཁྱད་ཆོས་འདི་ལྟ་བུ་རེད་ཅེས་མིག་གིས་མཐོང་
ཐུབ་པར་སྟོན་རྒྱུ་མེད་ཀྱང་ཡོད་ཟེར་ན། སྐབས་འགར་ལུས་ལས་ལོགས་སུ་



༄༅།།མི་ཡི་ལུས་སེམས་ཀྱི་ཁྱད་པར་དང་སེམས་འཇིག་རྟེན་ཀུན་གྱི་བྱེད་པོར་བསྟན་པ།
197
རྣམ་ཤེས་དང་། སྐྱེ་བ་སྔ་ཕྱི་སོགས་མ་མཐོང་བས་མེད་པར་བཤད་པ་དང་།
མཁས་བླུན་སོགས་ཀྱི་ཁྱད་པར་ཀླད་པའི་སྟེང་དུ་མཐོང་རྒྱུ་མེད་ཀྱང་དེར་ཡོད་
ཟེར་བ་གཉིས་ནང་འགལ་ཉག་གཅིག་ཡིན་པ་མ་ཟད། ཀླད་པ་ཆེ་བ་མི་བཟང་
པོ་དང་དབང་རྣོན་མཁས་པར་འདོད་དགོས་པ་དང་། ཀླད་པ་ཆུང་བ་མི་ངན་
སོགས་སུ་འགྱུར་བ། འཇིག་རྟེན་སྐྱེ་བོ་དག་གི་རྣར་མི་འགྲོ་བའི་ལྟག་ཆོད་ཀྱི་
འདོད་པ་མང་པོ་ཞིག་ཁས་འཆེ་དགོས་པར་འགྱུར་རོ།།
གཞན་ཡང་མིའི་བཟང་ངན་དང་མཁས་བླུན་སོགས་ཀྱི་ཁྱད་པར་སེམས་
དང་ཤེས་རབ་སོགས་ཀྱི་སྟེང་ནས་མི་འཇོག་པར། ལུས་སྟེང་ནས་འཇོག་ན།
ལུས་མཛེས་ཤིང་སྟོབས་དང་ལྡན་པ་ཞིག་ཡིན་ཚེ། མི་མཁས་པ་དང་བཟང་པོ་
སོགས་སུ་འགྱུར་ལ། དེ་ལས་ལྡོག་ན་མི་ངན་པ་དང་བླུན་པོ་སོགས་སུ་འགྱུར་
བས། དེ་ལྟ་ན་ང་ཚོས་མངོན་སུམ་གྱི་ཡུལ་དུ་ལུས་མཛེས་ཤིང་ཡིད་དུ་འོང་བ་
ལ་མི་ངན་པ་སོགས་དང་། ལུས་མི་མཛེས་ཤིང་ཡིད་དུ་མི་འོང་བ་ལ་མི་བཟང་
པོ་སོགས་ཡོད་ པའི་རྣམ་བཞག་ མཐའ་དག་འཇིག་པར་འགྱུར་ཞིང་། མི་
མཁས་པ་ཞིག་ལ་ནད་སོགས་ཀྱིས་ལུས་རིད་པར་གྱུར་པ་ན། མི་དེ་མཁས་པ་མ་
ཡིན་པར་འགྱུར་བ་དང་། མི་བླུན་པོ་ཞིག་ལ་ལུས་སྟོབས་ཀྱིས་ལུས་གཟི་བརྗིད་
དང་ལྡན་པར་གྱུར་པ་ན། དེ་མཁས་པ་དང་དབང་བོ་རྣོན་པོ་སོགས་སུ་མི་
འདོད་བཞིན་དུ་ཁས་ལེན་དགོས་པར་འགྱུར་རོ།།
ཡང་ཁ་ཅིག་གིས། རང་རེའི་སེམས་འདི་སེམས་གསལ་རིག་སྔ་མ་ལས་
བྱུང་བ་མ་ཡིན་པར་འབྱུང་བཞིའི་རྡུལ་རྫས་ལས་བྱུང་བར་ཁས་ལེན་ལ། དེ་
ལྟར་ན་ང་ཚོའི་སེམས་འདི་ཡང་འབྱུང་རྗེས་ཙམ་ལས་ཐོལ་གྱིས་བྱུང་བ་དང་།
འབྱུང་རྫས་ཐམས་ཅད་ལས་ཤེས་པ་གློ་བུར་བ་འབྱུང་བར་འགྱུར་བ་སོགས་ཀྱིས་



198
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
མི་འཐད་དོ།།
ཡང་ལ་ལས། སེམས་སམ་རྣམ་ཤེས་འདི་ཀླད་རྩ་ལས་གློ་བུར་བྱུང་ཞིང་
ཀླད་རྩ་དེ་ དག་ ཕ་མའི་ཁུ་ཁྲག་ འདུས་ པ་ ལས་ བྱུང་ བར་ བརྗོད་ དེ་ མཐར་
གཏུགས་ན་སེམས་ཀྱི་དངོས་རྒྱུ་དེ་ཕ་མའི་ཁུ་ཁྲག་འདུས་པའི་གོང་བུ་ལ་ཐུག་
པར་བཤད། དེ་ལྟ་ན་ཕ་མ་གཅིག་པ་ལས་བྱུང་བའི་ཕྲུ་གུ་རྣམས་ཀྱི་བློ་རིག་ཆེ་
ཆུང་། བསམ་པ་བཟང་ངན་སོགས་ཕན་ཚུན་མཚུངས་པ་ཡིན་དགོས་ཀྱང་མི་
མཚུངས་པར་ལ་ལ་དགེ་བར་བརྩོན་པ་དང་ལ་ལ་སྡིག་ལ་དགའ་བ། ལ་ལ་
བྱམས་བརྩེ་ལྡན་པ། ལ་ལ་ཁོང་ཁྲོ་གདུག་རྩུབ་ཆེ་བ་སོགས་འདྲ་མིན་སྣ་ཚོགས་
ཡིན་པར་མ་ཟད། ཕ་མ་གཉིས་ཀྱི་ཁུ་ཁྲག་ལས་བྱུང་བའི་མཚེ་མ་ལྟ་བུར་ཡང་
ཕན་ཚུན་ཕྱིའི་ཀུན་སྤྱོད་དང་ནང་གི་ཀུན་སློང་སོགས་རང་གཤིས་སྤྱོད་ལམ་
གཏན་ནས་མི་འདྲ་བ་སོགས་ཀྱིས་ཀྱང་སེམས་འདི་ཕ་མའི་ཁུ་ཁྲག་གི་རྡུལ་རྫས་
འབའ་ཞིག་ལས་གྲུབ་པ་མིན་པར་ཤེས་སོ།།
རང་རེའི་སེམས་དང་རྣམ་རིག་འདི་ཀླད་རྩའི་རྐྱེན་ལས་གློ་བུར་བྱུང་བ་
ཡིན་ན། ཀླད་རྩར་འདོད་ཆགས་ཁོང་ཁྲོ་ང་རྒྱལ་དང་བྱམས་སྙིང་རྗེ་སོགས་
སེམས་སེམས་བྱུང་། བློ་རིག་འདྲ་མིན་སྣ་ཚོགས་སྐྱེད་བྱེད་རྩ་ ཕྲན་མང་དུ་
འཇོག་དགོས་ པར་འགྱུར་ལ། དེ་ལྟར་སྐྱེད་བྱེད་རྩ་ ཕྲན་ སོ་ སོར་མེད་ན།
པདྨའི་འདབ་མ་ལྟར་མ་འདྲེས་པའི་སེམས་དང་སེམས་བྱུང་སོགས་བློ་རིག་འདྲ་
མིན་སྣ་ཚོགས་སྐྱེད་བྱེད་ཀྱི་རྒྱུ་རྐྱེན། རྟེན། གནས་སོགས་གཅིག་ཏུ་གྱུར་པས་
ན་ཀླད་རྩ་མ་འཇིག་ཇི་སྲིད་གནས་པ་དེ་སྲིད་དུ་བློ་རིག་དེ་དག་ཐམས་ཅད་ཀྱང་
སྟོབས་མཚུངས་མངོན་གསལ་དུ་གནས་དགོས་པ་དང་ཤེས་པ་གཅིག་འགག་
ནས་གཅིག་སྐྱེས་པའི་རྣམ་བཞག་མེད་པར་འགྱུར་བ་སོགས་ཀྱིས་མི་འཐད་པ་



༄༅།།མི་ཡི་ལུས་སེམས་ཀྱི་ཁྱད་པར་དང་སེམས་འཇིག་རྟེན་ཀུན་གྱི་བྱེད་པོར་བསྟན་པ། 199
མང་དུ་འབྱུང་ཞིང་། འཇིག་རྟེན་སྣོད་བཅུད་འགྲུབ་བྱེད་ཀྱི་རྒྱུ་རྐྱེན་ཐམས་
ཅད་ཀྱང་ཕྱིའི་འབྱུང་རྡུལ་འབའ་ཞིག་ལ་རག་ལས་པ་ཁོ་ནར་འགྱུར་བ་སོགས་
རིགས་པའི་གནད་དང་འགལ་ཞིང་དངོས་པོའི་ཆོས་ཉིད་དང་མི་མཐུན་པ་མང་
དུ་འབྱུང་ངོ་།།
ཡང་ཁ་ཅིག་གིས། མི་ཡི་ལུས་ལས་ལོགས་སུ་སེམས་ཡོད་ཀྱང་། མི་ཡི་
སྐྱེ་བ་སྔ་ཕྱི་མེད་དེ། མི་ཡི་ལུས་ནི་རྩིག་པ་དང་སྒྲོན་མེ་ལྟ་བུ་ཡིན་ཞིང་། མི་ཡི་
སེམས་ནི། རྩིག་པའི་སྟེང་གི་རི་མོ་དང་། སྒྲོན་མེའི་འོད་སྣང་ལྟ་བུ་ཡིན་པས།
རྩིག་པ་འཇིག་ན། དེའི་སྟེང་དུ་བྲིས་པའི་རི་མོ་འཇིག་པ་དང་། སྒྲོན་མེ་
འཇིག་ན། སྒྲོན་མེའི་འོད་ཀྱང་འཇིག་པ་བཞིན། མི་ལུས་འཇིག་དུས་སུ་
སེམས་ཀྱང་རྒྱུན་ཆད་ཅིང་འཇིག་འགྲོ་བ་རེད་ཅེས་ཟེར་བ་ལ། དེ་ནི་གཏན་
ནས་མི་འཐད་དེ་བཤད་པ་འདི་ནི། ལུས་སེམས་རྟེན་དང་བརྟེན་པའི་ཚུལ་
ལོག་པར་བཤད་པ་སྟེ། ཡིད་ཀྱི་རྣམ་ཤེས་ནི་ལུས་ཀྱི་རྟེན་དང་། ལུས་ནི་ཡིད་
ཀྱི་རྣམ་ཤེས་ལ་བརྟེན་པ་ཡིན་ཏེ། རྒྱུ་མཚན་ནི་ལུས་རྣམ་ཤེས་དང་བྲལ་བ་ན།
ཉིན་འགའ་ཤས་ཀྱིས་ལུས་དེ་ཉིད་རུལ་བར་འགྱུར་ལ། ལུས་རྣམ་ཤེས་དང་མ་
བྲལ་ན་ཡུན་ཅི་ཙམ་ལ་ན་བར་གྱུར་ཀྱང་རུལ་བར་མི་འགྱུར་ཏེ། དཔེར་ན།
དགུན་དུས་གྲང་ངར་ཆེ་བའི་སྐབས་སུ་ཡང་ལུས་རྣམ་ཤེས་དང་མ་བྲལ་ན་སྲོག་
ཆགས་ཕྲ་མོ་རྣམས་ཀྱི་ལུས་ཀྱང་ཁེངས་པར་མི་འགྱུར་ལ། རྣམ་ཤེས་ལུས་དང་
བྲལ་ཏེ་ཤི་བ་ན་དེའི་ལུས་ཁེངས་པར་འགྱུར་བ་དང་། དབྱར་དུས་སུའང་རྣམ་
ཤེས་ལུས་དང་བྲལ་ན་ལུས་རུལ་བར་འགྱུར་བ་སོགས་མངོན་སུམ་དུ་མཐོང་
བཞིན་པ་ལགས་ན། མི་ལུས་ཀྱི་རྟེན་གཞི་ནི་སེམས་ཡིན་པས། ལུས་སེམས་ལ་
བརྟེན་ནས་གནས་པ་ཡིན་གྱི། སེམས་ལུས་ལ་བརྟེན་ནས་གནས་པ་མ་ཡིན་ཏེ།



200
༄༅ཀམུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
དཔེར་ན། སྨྱོན་པ་རྣམས་ཀྱི་སྨྱོས་པའང་རྐྱེན་ཅི་རིགས་ཤིག་གིས་སེམས་ཏེ་
ཡིད་ཀྱི་རྣམ་ཤེས་སྨྱོས་པ་ཡིན་གྱི། དེ་དག་གི་ལུས་སྨྱོས་པ་མ་ཡིན་པའི་ཕྱིར་ཏེ།
སེམས་སྨྱོས་པ་ལ་བརྟེན་ནས། ལུས་ངག་གི་གཡོ་འགུལ་དང་ཀུན་སྤྱོད་མཐའ་
དག་སེམས་ཀྱི་འགུལ་བསྐྱོད་ཇི་ལྟར་བྱེད་པའི་རྗེས་སུ་འགྲོ་བའི་ཚུལ་རྣམས་ནི་
གཞུང་ཆེན་མོ་རྣམས་སུ་རྒྱས་པར་སྤྲོས་པ་ལྟར་རོ།།
ད་དུང་ཅུང་ཟད་གསལ་བར་བཤད་ན། ངེད་ཅག་གིས་མཐོང་བཞིན་
པའི་ཕ་མ་མཁས་པ་ལ་བུ་དང་བུ་མོ་བླུན་པོ་དང་། དབང་བོ་རྟུལ་བོ་འབྱུང་
ཞིང་། ཕ་མ་བླུན་པོ་ལ་བུ་དང་བུ་མོ་བློ་རིག་གསལ་ཞིང་དབང་བོ་རྣོན་པོ་
འབྱུང་བ་སོགས་ནི་གནས་སྐབས་ཀྱི་ཕ་མའི་ཁུ་ཁྲག་དང་འབྱུང་བཞིའི་ཁྱད་པར་
ཞིག་གིས་མ་ཡིན་པར་བུ་བུ་མོ་དེ་དག་གི་སྐྱེ་བ་སྔོན་མའི་ལས་དང་། བསམ་པ་
བཟང་ངན་དང་། རིག་གནས་ལ་གོམས་པ་སོང་ཡོད་མེད་ཀྱི་རྗེས་སུ་འགྲོ་བའི་
ཕྱིར་ན། ཡིད་ཀྱི་རྣམ་པར་ཤེས་པའམ་སེམས་ནི། ལུས་དང་ཐ་དད་དུ་ཡོད་
པར་མ་ཟད། མི་ཡི་སེམས་འདི་ནི་བྲན་གཡོག་མང་ཚོགས་ཀྱི་དཔོན་པོ་ལྟ་བུ་
དང་། རླངས་འཁོར་གྱི་ཁ་ལོ་བ་དང་མཚུངས། དཔོན་པོས་བཀའ་ཅི་ཞིག་
སྒྲོག་པ་དང་། ལས་དང་བྱ་བ་གང་གི་མགོ་བརྩམས་པ་ན། མང་ཚོགས་
རྣམས་ཀྱང་དེའི་རྗེས་སུ་འབྲང་བ་དང་། ཁ་ལོ་བས་བྱེད་པ་ལ་བརྟེན་ནས་
རླངས་འཁོར་འགྲོ་བ་ལྟ་བུ་རེད། ཁ་ལོ་བ་སོགས་དང་བྲལ་ན། རླངས་འཁོར་
སོགས་ཀྱང་གཡོ་འགུལ་མེད་པ་ལྟ་བུས་མཚོན་དགོས་སོ།
དེས་ན། མི་ཡི་ལུས་དང་ཡན་ལག་སོགས་ནི། བྲན་གཡོག་མང་ཚོགས་
དང་། རླངས་འཁོར་ལྟ་བུ་ཡིན་ཏེ། མིའི་སེམས་ལ་བྱ་བ་གང་དང་གང་ཞིག་
ཤར་ནས། དེ་སྒྲུབ་པར་འདོད་པ་ན། ལུས་དང་ཡན་ལག་སོགས་ནི། སེམས་



༄༅།།མི་ཡི་ལུས་སེམས་ཀྱི་ཁྱད་པར་དང་སེམས་འཇིག་རྟེན་ཀུན་གྱི་བྱེད་པོར་བསྟན་པ།། 201
ཀྱིས་ཇི་ལྟར་སྒྲུབ་འདོད་ཀྱི་རྗེས་སུ་ཚུལ་བཞིན་འབྲངས་ཏེ། བྱ་བ་བྱེད་པ་
མཐའ་དག་ང་ཚོས་ཉམས་མྱོང་གིས་གྲུབ་སྟེ། དཔེར་ན། གློག་བརྙན་སོགས་
ལ་ལྟ་བར་འགྲོ་འདོད་སྐྱེ་བ་ན་ལུས་ཀྱང་དེའི་རྗེས་སུ་འབྲངས་ཏེ་གློག་བརྙན་
སོགས་ལ་ལྟ་བར་འགྲོ་ཞིང་། སེམས་ལ་རང་གི་དགེ་རྒན་ལ་བསྟོད་པ་སོགས་
བྱེད་འདོད་སྐྱེ་བ་ན། ལུས་དང་ཡན་ལག་སོགས་ཀྱང་དེའི་རྗེས་སུ་འབྲངས་ཏེ།
ལུས་ཀྱི་ཐལ་མོ་སྦྱོར་ཞིང་། ངག་གིས་བསྟོད་ཚིག་བརྗོད་པ་སོགས་ལུས་ངག་གི་
སྤྱོད་ལམ་མངོན་སུམ་དུ་མཐོང་བ་ལྟ་བུའོ།།
དེའི་ཕྱིར་སེམས་ནི་གཟུགས་མ་ཡིན་པས་མིག་གིས་མི་མཐོང་ལ། སྒྲ་མ་
ཡིན་པས་རྣ་བས་མི་ཐོས་ཤིང་། རེག་བྱ་མ་ཡིན་པས་གཟུགས་ཅན་གང་ལ་
ཐོགས་པ་མེད་པར་མ་ཟད། སེམས་ཀྱི་ངོ་བོ་གསལ་ཞིང་ཡུལ་སྣ་ཚོགས་གསལ་
བར་བྱེད་པ་ཞིག་ཡིན་ནོ།། རྒྱུ་མཚན་དེའི་ཕྱིར། བརྩོན་པའི་གྲོགས་དང་
བཅས་ཏེ། ཡ་རབས་དང་། རིག་པའི་གནས་མཐའ་དག་ལ་སྦྱངས་ན། དམ་
པ་དང་ཤེས་བྱའི་གནས་ལ་རང་དབང་བསྒྱུར་བའི་མཁས་པའི་གོ་འཕང་ཐོབ་
ཅིང་། ཡ་རབས་རྣམས་ཀྱི་མིག་དཔེར་འགྲོའོ།།
ཡང་ན་རང་ཉིད་མ་རབས་ཀྱི་གྲལ་དུ་ཚུད་དེ་ཆོམ་རྐུན་སོགས་ཀྱི་བྱ་བ་མི་
ལེགས་པ་སྣ་ཚོགས་བྱས་པས་རང་ཉིད་སྡུག་བསྔལ་དང་སྐྱོ་བའི་གནས་སུ་ལྷུང་
བ་རྣམས་ཀྱང་སེམས་ལ་ཐུག་སྟེ། མཉམ་མེད་བུ་རམ་ཤིང་བས།
བདག་ཉིད་བདག་གི་མགོན་ཡིན་ཏེ༎
བདག་ཉིད་བདག་གི་དགྲ་ཡང་ཡིན།།
ལེགས་དང་ངན་པར་བྱས་པ་ལ།།
བདག་ཉིད་བདག་གི་དཔང་བོའང་ཡིན།།
ཞེས་གསུངས་པ་ལྟར། འཇིག་རྟེན་གྱི་མི་བཟང་པོའི་གྲས་སུ་འགྲོ་



202
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
བའམ། མཁས་པའི་གོ་འཕང་འཚོལ་བ་སོགས་ཡརབས་རྣམས་ཀྱི་གྲལ་མགོར་
སྙེག་པ་སེམས་ལ་རག་ལས་པས་སེམས་འདི་རང་ཉིད་ཀྱི་མགོན་ལྟ་བུ་ཞིག་ཡིན་
པ་མ་ཟད། བཟོ་དང་ཚན་རིག་སོགས་བསླབ་བྱ་སྤྱི་མཐུན་གྱི་བྱ་བས་མི་འཚོ་
བར། གཡོ་སྒྱུ་ཁྲམ་གསུམ་སོགས་ཀྱི་བྱ་བ་ངན་པས་རང་ཉིད་ཀྱི་ཚེ་སྲོག་རྒུད་པ་
དང་། སྡུག་བསྔལ་གྱི་གནས་སུ་སྦྱོར་བའང་སེམས་ལ་རག་ལས་པས་སེམས་
འདི་སློབ་སྦྱོང་བསླབ་བྱས་འདུལ་མ་ཐུབ་ན་རང་ཉིད་ཀྱི་དགྲ་ལྟ་བུའང་ཡིན་
པས། ལས་དང་བྱ་བའི་མཆོག་དམན་དང་བཟང་ངན་གྱི་འདམ་ག་མཐའ་
དག་སེམས་ལ་དབང་བའི་ཕྱིར། ཐོག་མར་སེམས་ཀྱི་རྟ་ཕོ་བླང་དོར་གྱི་གནས་
ལ་འཛོལ་བ་མེད་པའི་ཚུལ་ནི་གཟབ་གཟབ་ཀྱི་གནས་སུ་ཆེ་བར་སྣང་ངོ་།།
དེ་ཡང་མཉམ་མེད་བུ་རམ་ཤིང་བས་ཁམས་གསུམ་པོ་འདི་ནི་སེམས་
ཙམ་མོ་ཞེས་དང་། མདོ་ལང་གཤེགས་ལས་ཀྱང་།
ཕྱི་རོལ་སྣང་བ་ཡོད་མིན་ཏེ༎
སེམས་ནི་སྣ་ཚོགས་རྣམས་སུ་སྣང་།
ལུས་དང་ལོངས་སྤྱོད་གནས་འདྲ་བ།
སེམས་ཙམ་དུ་ནི་ངས་བཤད་དོ།།
ཞེས་གསུངས་པ་ལྟར། འཇིག་རྟེན་གྱི་ཁང་ཁྱིམ་སྣ་ཚོགས་དང་། ཀ་
ཅ་ཡོ་བྱད། བཟོ་རིགས་འཕྲུལ་འཁོར་དང་། དངོས་པོའི་ཆགས་དབྱིབས་ཀྱི་
བཀོད་པ་ཐམས་ཅད་སེམས་ལ་ཇི་ལྟར་ཤར་བ་བཞིན། ལས་བཟོ་སྣ་ཚོགས་
བྱས་པ་ལས་བྱུང་ཞིང་གྲུབ་པ་ལས་མ་འདས་ལ།
མདོར་ན། རི་ལུང་གྲོང་ཁྱེར་སོགས་དང་། བྱ་བྱེད་ལས་གསུམ་སོགས་
ཕྱི་ནང་གི་འཇིག་རྟེན་སྣོད་བཅུད་ཀྱི་བཀོད་པ་སྣ་ཚོགས་པ་མཐའ་ཡས་པ་ཞིག་
མཆིས་སོ་རྣམས། འཇིག་རྟེན་གྱི་ལྷ་དབང་ཕྱུག་དང་། ཚངས་པ་ལྟ་བུའི་བྱེད་



༄༅།།མི་ཡི་ལུས་སེམས་ཀྱི་ཁྱད་པར་དང་སེམས་འཇིག་རྟེན་ཀུན་གྱི་བྱེད་པོར་བསྟན་པ། 203
པོ་མེད་པར་སེམས་ཉིད་ཀྱིས་གཡོ་བ་སྣ་ཚོགས་ལས་བྱུང་བ་ཤ་སྟག་ཡིན་པར་
གསུངས་སོ།།
འོ་ན་བདེ་འགྲོ་མི་དང་ངན་འགྲོ་དུད་འགྲོ་སོགས་ནི་རང་རང་འཕེན་
བྱེད་ཀྱི་ལས་དགེ་སྡིག་ལས་བྱུང་བ་མ་ཡིན་ནམ་ཞེ་ན། དེ་ནི་ཡིན་མོད་ཀྱང་
དགེ་སྡིག་གི་ལས་བསགས་པ་སོགས་ཀྱང་སེམས་ཀྱི་བྱེད་པ་ལས་མ་འདས་པས།
སེམས་མེད་ན་ལས་ཀྱང་ཡེ་མེད་དུ་ཐལ་ཞིང་། ལས་སོགས་ཕྱི་ནང་གི་བཀོད་པ་
ཐམས་ཅད་སེམས་ལ་རག་ལས་པ་འབའ་ཞིག་ཡིན་ནོ།
ཐ་སྙད་ཀྱི་སྟེང་ནས་བཤད་ནའང་། སེམས་དང་ལྡན་པ་ལ་སེམས་ཅན་
ཞེས་བརྗོད་ཀྱི་སེམས་དང་མི་ལྡན་པ་ས་རྡོ་ལྗོན་ཤིང་སོགས་ལ་སེམས་ཅན་ཞེས་
མི་བརྗོད་དེ། དཔེར་ན། ཡོན་ཏན་ཡོད་པ་རྣམས་ལ་ཡོན་ཏན་ཅན་ཞེས་
བརྗོད་ཀྱི། ཡོན་ཏན་མེད་པ་དག་ལ་ཡོན་ཏན་ཅན་ཞེས་མི་བརྗོད་པ་བཞིན་ནོ།
འོ་ན་དུད་འགྲོ་རྣམས་ ཀྱང་ སེམས་ ཅན་ ཡིན་ པ་ མི་ དང་ འདྲ་བས།
བཟའ་བཏུང་སོགས་ཀྱི་བྱ་བ་ཅུང་ཟད་རེ་མ་གཏོགས་མི་ལྟར་བྱ་བ་མང་པོ་མི་
ཤེས་པ་ཅི་ཡིན་ཞེ་ན། དུད་འགྲོ་རྣམས་ཀྱི་ལུས་རྟེན་ནི་རྣམ་སྨིན་གྱི་སྒྲིབ་པ་
ཡིན་པས་དེས་བསྒྲིབས་ནས་མི་ཤེས་པ་ཡིན་པར་གཞུང་ཆེན་མོ་རྣམས་སུ་
གསུངས་པ་ལྟར་ལགས་སོ།།
དེས་ན་ མིའི་བཟང་ངན་ ཡང་
ཡང་ སེམས་ ཀྱི་བཟང་ངན་ གྱིས་འཇོག་ལ།
བསམ་པ་བཟང་ངན་དབང་གིས་དེས་བྱས་པའི་ལས་ཀྱང་བཟང་ངན་དང་།
མཁས་པ་བླུན་པོ་དང་། དབང་བོ་རྣོ་རྟུལ་སོགས་ཀྱང་གྲུབ་པོ།།
འཇིག་རྟེན་སྣ་ཚོགས་ལས་ལས་སྐྱེ་ཞེས་པའི་ལས་དགེ་སྡིག་བཟང་ངན་
བར་མ་ཐམས་ཅད་ཀྱང་སེམས་ཀྱིས་བྱས་པ་ཡིན་པས། མདོར་ན། འཇིག་



204
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
རྟེན་འདིའི་སྣོད་ས་ཆུ་མཚོ་གསུམ། རི་ལུང་ཁང་ཁྱིམ། ཅ་ཀ་ཡོ་བྱད་སོགས་
དང་། གཡོ་བ་སེམས་ཅན་འགྲོ་བ་རིགས་དྲུག་རྣམས་དང་། ཕྱི་མའི་བདེ་
སྡུག་གི་སྣོད་བཅུད་དང་མཐར་ཐུག་གི་ ཐོབ་ འབྲས་ སོགས། སྐྱེ་དངོས་ རྒྱུ་
འབྲས་ཀྱི་རྣམ་བཞག་གིས་བསྡུས་པའི་ཤེས་བྱ་ཕྲ་རགས་སྣང་ངོ་ཅོག་གོ་ཐམས་
ཅད་སེམས་ཀྱི་བྱེད་པ་ལས་གྲུབ་པ་ཤ་སྟག་ཡིན་པས། འཇིག་རྟེན་དག་སེམས་
ལས་འབྱུང་ཞིང་། ཐམས་ཅད་ཀྱི་འབྱུང་ཁུངས་ སེམས་ ལས་ མ་ འདས་ སོ།།
ཞེས་སྨྲ་བ་ནི་མཐའ་གཉིས་བྲལ་བའི་བཤད་སྲོལ་ཀུན་གྱི་དྭངས་མར་གྱུར་ཏོ།།
དེ་དག་གི་ཕྱིར་ན། སེམས་ནི་ལུས་ལས་ལོགས་སུ་ཡོད་པར་མ་ཟད།
མི་ཡི་སེམས་ཁམས་ཕལ་མོ་ཆེ་ནི། གླང་ཆེན་སྨྱོན་པའི་རང་གཤིས་བཞིན་དུ་
གྱོང་ཞིང་རྒོད་བག་ཆེ་བ་སོགས་ཀྱི་ཁྱད་ཆོས་མང་དུ་ཡོད་པས། བྱ་བ་གང་བྱེད་
པ་ལ་ དྲན་ པ་ སོགས་ ཀྱིས་ བརྟག་དཔྱད་ མི་ གཏོང་ བར་ རྒྱུ་ ཡན་ དུ་ བཞག
སེམས་ལ་གང་དྲན་དྲན་དང་ཅི་འདོད་སྤྱད་དུ་བཅུག་ན། རང་ཉིད་རྒུད་པའི་
ལས་ངན་པ་སྣ་ཚོགས་དང་། སྡུག་བསྔལ་གྱི་གནས་ལ་སྦྱོར་བའི་ཕྱིར། ས་
སྒང་གནས་སུ་བསྟེན་པའི་མིའི་འགྲོ་བ་སུ་ལ་མཚོན་ནའང་། རང་རང་གི་
སེམས་ཉིད་ཀྱི་གོམ་ཁ་ལ་དྲན་པ་སོགས་ཀྱིས་ལེགས་པར་བཟུང་སྟེ་ཐབས་མཁས་
ཀྱི་འདུལ་སྦྱོང་ཟབ་མོས་མཐུན་སྒྲིལ་དང་ཞི་བདེ། སྔོན་ཐོན་གྱི་བསམ་བློ་དང་
ཡ་རབས་ཀྱི་གོམས་གཤིས་ཆོས་དང་རིག་གནས་སོགས་བསླབ་པར་བྱ་བའི་
བཤུལ་ལམ་དམ་པ་དག་ལ་བསྐོར་ཅི་ཐུབ་ཀྱིས་འབད་དགོས་པ་ནི་གནད་ཀྱི་
དོན་པོ་ཞིག་ཡིན་པར་སེམས་སོ།།
ཞེས་མི་ཡི་ལུས་སེམས་ཀྱི་ཁྱད་པར་དང་འདོད་ཚུལ་སོགས་ཅུང་ཟད་
སྟབས་བདེ་ཚན་རིག་གི་བྱེད་ཐབས་སྤྱད་པའི་འབེལ་གཏམ་འདི་ནི་སྔོན་བྱོན་



༄༅།།མི་ཡི་ལུས་སེམས་ཀྱི་ཁྱད་པར་དང་སེམས་འཇིག་རྟེན་ཀུན་གྱི་བྱེད་པོར་བསྟན་པ། 205
མཁས་པ་དང་སློབ་དཔོན་དམ་པ་རྣམས་ཀྱི་གསུང་གིས་བྱིངས་བྱས་ཏེ། རང་
གིས་ཐོས་རྟོགས་ཉམས་མྱོང་དང་བཅས་ཁ་གསལ་གོ་སླའི་ཚུལ་དུ་ཉིས་སྟོང་
གཅིག་གི་ལོའི་ས་ག་ཟླ་བའི་གྲལ་ཚེས་བཅོ་ལྔའི་ཆུ་ཚོད་བཅུ་གཉིས་ཕྱེད་ཀར་
མཇུག་གྲུབ་པར་བགྱིས་པ་དགེའོ།།
ic



206
དཔྱད་རྩོམ་འབྲི་བའི་ཕྱོགས་ཀྱི་རྣམ་བཞག་
ཅུང་ཟད་བརྗོད་པ།
དང་པོ། དཔྱད་བརྗོད་ཀྱི་རྩོམ་ཡིག་གལ་ཆེར་བསྟན་པ།
སྤྱིར་ཤེས་བྱའི་གནས་ཕྲ་རགས་ཐམས་ཅད་ལ་རྒྱབ་རྟེན་གྱི་ལུང་དང་
གཏན་ལ་འབེབ་བྱེད་ཀྱི་རིགས་པ་དྲི་མ་མེད་པའི་བླང་དོར་གྱི་སྤུ་རིས་ལེགས་
པར་ཕྱེད་པ་སྟེ། གང་ཞིག་བླང་བྱའི་གནས་སུ་རིགས་པ་དང་། གང་ཞིག་མི་
རིགས་པའི་རྣམ་དབྱེ་དང་ས་མཚམས་གསལ་བར་འབྱེད་པའི་རྣམ་དཔྱོད་ཀྱི་
གར་སྟབས་རྩལ་དུ་བཏོན་ནས་འཇུག་ལྡོག་གི་རྣམ་བཞག་གོམས་པར་བྱེད་པ་
དག་ལ་ནི། དབང་རྣོན་ཆོས་ཀྱི་རྗེས་འབྲང་དང་བློ་ལྡན་རིགས་པ་སྨྲ་བ་ཞེས་
བསྔགས་བརྗོད་ཀྱི་གནས་སུ་ཆེ་ལ། ལེགས་ཉེས་ལ་དཔྱད་འཇོག་མེད་པར་
སྔོན་མ་དག་དང་དད་པ་ཙམ་གྱི་རྗེས་སུ་ཕྱི་ཕྱིར་རྒྱུག་པ་རྣམས་ལ་ནི། དབང་
རྟུལ་དད་པའི་རྗེས་འབྲང་དང་བྱིས་པའི་རོལ་རྩེད་དུ་བཤད་དོ།།
དེའི་ཕྱིར་བསླབ་པར་བྱ་བ་དང་། ཤེས་པར་འོས་པའི་གཞི་གང་ཞིག་ལ་
མཚོན་ནའང་ཆོས་དང་ཆོས་མིན་དང་། རིགས་པ་དང་མི་རིགས་པ། དོན་ལ་
གནས་མིན་སོགས་ཕྲ་ཞིང་ཞིབ་པའི་རིགས་ལམ་རྣམ་པར་དག་པས་ལེགས་ཉེས་
བླང་དོར་ལ་དཔྱད་པ་ཞུན་ཐར་བཅད་དེ། འཇུག་ལྡོག་གི་རོལ་རྩེད་ཉམས་སུ་



༄༅།།དཔྱད་རྩོམ་འབྲི་བའི་རྣམ་བཞག།
207
ལེན་པ་ནི། རང་གཞན་གྱི་ལོག་རྟོག་བསལ་བྱེད་དང་
། མཐར་ཐུག་གི་དོན་
གྱི་གནས་ལུགས་མཚོན་ཐབས་བླ་མེད་ཡིན་པ་མ་ཟད། དཀའ་བའི་གནད་
འགག་འཚོལ་བ་དང་། བཅུད་དང་སྙིང་བོ་ལེན་པའི་བྱེད་ཐབས་ཉག་གཅིག་
ཀྱང་ཡིན་ནོ།།
དེའི་རྐྱེན་གྱིས་མཉམ་མེད་བུ་རམ་ཤིང་བས། ཕྱི་རབས་པ་རྣམས།
ཟབ་ལམ་མཁས་པའི་ལམ་སྲོལ་དམ་པ་འདིར་འཇུག་པའི་ཆེད་དུ། འདི་སྐད།
དགེ་སློང་དག་གམ་མཁས་རྣམས་ཀྱིས
བསྲེགས་བཅད་བརྡར་བའི་གསེར་བཞིན་དུ།
ལེགས་པར་བརྟགས་ལ་ང་ཡི་བཀའ།
བླང་བར་བྱ་ཡི་གུས་ཕྱིར་མིན།།
ཞེས་གསུངས་ཤིང་། འདིའི་དོན་ནི། ཆོས་ཀྱི་རྗེས་སུ་འབྲང་བའི་དགེ་
སློང་དག་གམ་དེ་ལས་གཞན་པའི་མཁས་པ་རྣམས་ཀྱིས། གསུང་རབ་དང་
བསླབ་བྱའི་གནས་ལ་དཔྱོད་པའི་སྐབས་ནམ་ཡིན་ཀྱང་། དཔེར་ན། གསེར་
བརྟག་པའི་ཚེ། དང་པོར་བསྲེགས་པ་དང་། དེ་ནས་བཅད་པ་དང་། དེ་
ནས་བརྡར་བས་གསེར་དུ་ངེས་པ་ན། ནོར་གྱི་མཆོག་ཏུ་འཛིན་པ་བཞིན་དུ།
གསུང་རབ་དང་བསླབ་བྱའི་གནས་གང་དང་གང་ལ། གཞལ་བྱ་མངོན་གྱུར་
སྟོན་པ་རྣམས་ལ་མངོན་སུམ་ཚད་མ་དང་། གཞལ་བྱ་ལྐོག་གྱུར་སྟོན་པ་རྣམས་
ལ་དངོས་པོའི་སྟོབས་ཤུགས་ཀྱི་རྗེས་དཔག་དང་། གཞལ་བྱ་ཤིན་ལྐོག་སྟོན་པ་
རྣམས་ལ་ཡིད་ཆེས་རྗེས་དཔག་གིས་གནོད་པ་ཡོད་མེད་སོགས་ལེགས་ པར་
བརྟགསལ། གནོད་པ་མེད་པར་མཐོང་བ་ན། རྒྱལ་བ་ང་ཡི་བཀའ་ལས་ཇི་
ལྟར་བཤད་པ་བཞིན་ཉམས་སུ་བླང་བར་བྱ་ཡི། རང་གི་བླ་མ་དང་སྟོན་པ་ཡིན་
༥
པ་
ལུ་
བ༠



208
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
པས། དེ་དགའ་བ་དང་གུས་པ་ཙམ་གྱི་ཕྱིར་དུ་རྒྱལ་བ་ངའི་གསུང་རབ་ལས་
བཤད་པ་ཐམས་ཅད་ལ་བརྟགས་དཔྱད་ཅི་ཡང་མེད་པར་སྒྲ་ཇི་བཞིན་པ་དང་
ངེས་དོན་དུ་བཟུང་བར་བྱ་བ་མིན་ནོ།། ཞེས་ཆེད་དུ་གདམས་པ་ནང་བཞིན།
ཆོས་ཀྱི་ལེགས་ཉེས་དཔྱད་འཇོག་གི་སྒོ་ནས་དུག་དབྱུང་གཡའ་སེལ་དང་ཉིང་
བཅུད་ཐེར་འདོན་བྱེད་པ་ནི་ཆོས་ཀྱི་གནས་ལུགས་དང་ཡང་དག་པའི་དོན་ལ་
མོས་པ་རྣམས་ཀྱིས་འདོར་ཐབས་བྲལ་བའི་ལས་འགན་གནད་ཀྱི་དོན་པོ་ཞིག་ཏུ་
འཁུམས་སོ།།
དེ་སྐད་བསྙད་པའི་དོན་དང་མཐུན་པར། ལོ་ཆེན་བཻ་རོ་ཙ་ནས་ཀྱང་།
བདེན་ཅིང་འཐད་ན་ལེགས་བཤད་བྱིས་པའི་ངག་ཀྱང་ཉོན།།
མི་བདེན་དོན་དང་འགལ་ན་རྒྱལ་བའི་བཀའ་ཡང་ཞོག།
ཚིག་གི་རྩ་ལ་མ་དཔྱད་དོན་གྱི་རྩ་ལ་དཔྱོད།།
ཅེས་དང་། ཉ་དཔོན་ཀུན་དགའ་དཔལ་གྱིས་ཀྱང་།
ལེགས་ན་དགྲ་བོའི་ངག་ལ་འཇུག་དགོས་ལ།།
སྐྱོན་དང་བཅས་ན་བཤེས་ཀྱི་ངག་ལའང་མིན།
དུག་ཆུ་འབབ་པའི་གསེར་རི་འདོར་དགོས་ལ།
སྦྲང་རྩི་འབྱུང་ན་ཚེར་མའི་ཤིང་ཡང་བསྟེན།
ཞེས་གསུངས་པ་ལྟར་བཀའ་བསྟན་གྱི་གཞུང་མང་པོར་ཡང་གནད་དུ་
ཐིངས་པའི་བསླབ་བྱ་འདི་ལྟར་འབྱུང་ཞིང་རྒྱས་པར་ཡོད་དོ།།
དེས་ན་རང་གི་སྟོན་པ་དང་མགོན་དགེ་བའི་བཤེས་གཉེན་གྱི་གསུང་
རབ་ནས། བྱིས་པའི་ངག་ཚིག་ཡན་ཆད་ལ། དཔྱད་གསུམ་ཚད་མའི་རིགས་
པ་རྣམ་དག་གིས། དོན་ལ་གནས་མི་གནས། རྒྱབ་རྟེན་གྱི་ཚད་མ་ཡོད་མེད།
ལྷག་བསམ་དང་དྲང་བདེན་གྱི་ལེགས་སྐྱེས་ཡིན་མིན། འཕྲལ་ཡུན་ལ་ཕན་



དཔྱད་རྩོམ་འབྲི་བའི་རྣམ་བཞག།
209
གནོད་ཀྱི་འབྲས་བུ་ཇི་ལྟར་ཡོད་པ་སོགས་འཐད་མིན་གྱི་དཔྱད་པ་ལེགས་པར་
བྱེད། གང་དག་བདེན་པའི་གནས་ལུགས་དང་མཐུན་ཞིང་། རྒྱབ་རྟེན་གྱི་
ཚད་མ་ཡོད་པ། འཕྲལ་ཡུན་ལ་དགོས་ཕན་གྱི་འབྲས་བུ་འབྱིན་པར་བྱེད་པ་
རྣམས་འཐད་པའི་ཕྱོགས་སུ་བསྔགས་ཤིང་
། དེ་ལས་ལྡོག་པ་རྣམས་བཏང་
སྙོམས་ཀྱི་གནས་སུ་འཇོག་པ་སོགས་གལ་འགངས་ཆེ་བའི་བསླབ་བྱ་ཇི་ལྟར་
གདམས་པ་འདི་དག་ཀུན་མཁྱེན་མཁས་པའི་རྒྱལ་ཐབས་སུ་བརྩོན་པ་རྣམས་
ཀྱིས་ཉམས་ལེན་དབྱིག་གི་མཆོག་ཉིད་དོ།།
འགའ་ཞིག་གིས། དེ་ནི་ཁོ་བོའི་སློབ་དཔོན་དང་མཁས་པ་ཆེ་གེ་མོའི་
བཞེད་པ་དང་མི་མཐུན་ལ། བདག་གི་འདོད་པ་དང་གོ་བ་ལེན་ཚུལ་ལའང་མི་
མཐུན། འདི་ནི་ དྲང་བདེན་དང་འཁྲུལ་ མེད་ བསྙོན་མེད། གཞན་ གྱིས་
བསྒྱུར་མི་བཏུབ་པ་ཡིན། ཁོ་བོའི་སློབ་དཔོན་དང་ཁོ་བོ་ཅག་གི་ལུགས་དང་ནི་
མཐུན་ནོ།། ཞེས་ལྟར་སྣང་གི་གཏན་ཚིགས་རེ་བཀོད་དེ། རིགས་པ་ཡང་དག་
གི་དཔྱད་པ་མེད་པར་སྒྲུབ་ཉམས་ཀྱིས་འགྱིངས་པ་ནི། ཕྱོགས་རིས་འདམ་
རྫབ་ཆེན་པོའི་བཙོན་དུ་ལྷུང་བའི་རང་རྟགས་ཉིད་དུ་འཁུམས་སོ།།
རྒྱ་བོད་མཁས་དབང་གནམ་གྱི་ཉི་ཟླ་ལྟ་བུ་དག་གིས་ཀྱང་། རང་དོན་
ཐོས་བསམ་སྒོམ་གསུམ། གཞན་དོན་འཆད་རྩོད་རྩོམ་གསུམ་གྱི་སྐབས་གང་
དང་གང་ནས་ཀྱང་། ཀུན་སློང་རྣམ་པར་དག་པའི་ལྷག་བསམ་གྱིས། ཡང་
དག་པའི་གནས་ལུགས་དང་། ཕན་བདེ་འབྱུང་བའི་དམ་པའི་ལམ་སྲོལ་
བཟང་པོ་རྣམས་ཉམས་པ་སོར་ཆུད་དང་གནས་པ་གོང་ནས་གོང་དུ་འཕེལ་བའི་
བྱེད་ཐབས་བླ་ན་མེད་པ། བརྒལ་ཞིང་བརྟགས་པའི་དགག་བཞག་སྤོང་གསུམ་
གྱི་སྲོལ་བཟང་ལེགས་པར་བསྐྱངས་ཤིང་འབྲལ་མེད་ཀྱི་ཚོད་དུ་སྣང་ངོ་།།
ས་
ན་



210
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
བརྒལ་ཞིང་བརྟགས་པའི་རྣམ་བཞག་འདི་དང་བྲལ་ན་གནས་ལུགས་
ཡིན་མིན་དང་། བཟང་ངན་མཆོག་དམན་གྱི་རྣམ་དབྱེ་འབྱེད་མི་ཐུབ་ལ།
སྔོན་ཐོན་ཡར་རྒྱས་ཀྱི་སྟངས་སྟབས་དེ་བས་ཀྱང་ཡོད་པར་མི་འགྱུར་རོ། ཞེས་
བརྗོད་ཆོག
དེ་ཡང་ཡིན་ཏེ། སྔོན་གྱི་དུས་སུ་རྒྱལ་བ་བུ་རམ་ཤིང་བ་མཆོག་གི་
མཚན་དཔེ་ཞལ་གྱི་དཀྱིལ་འཁོར་མངོན་པར་གསལ་བའི་དུས་ན། སྟོན་པ་
དང་ཞབས་འབྲིང་འཁོར་ཉན་ཐོས་རྣམས་ཀྱིས་ཆོས་དང་ཆོས་མིན་དབྱེ་བའི་
རིགས་ལམ་དྲི་མ་བྲལ་བས། ཕྱི་རོལ་མུ་སྟེགས་པའི་སྟོན་པ་སོགས་སྨྲ་བ་ངན་པ་
ཐམས་ཅད་ཚར་བཅད་དེ། སངས་རྒྱས་ཀྱི་བསྟན་པ་མཐའ་དབུས་ཀུན་ཏུ་
རྒྱས་པར་མཛད། རྗེས་སུ་དཔལ་མགོན་ཀླུ་སྒྲུབ་ཡབ་སྲས་དང་། ཐོགས་མེད་
སྐུ་མཆེད་རྣམ་གཉིས། ཕྱོགས་གླང་ཆོས་ཀྱི་གྲགས་པ་སོགས་འཛམ་གླིང་མཛེས་
པར་བྱེད་པའི་རྒྱན་དྲུག་མཆོག་གཉིས་སོགས་བསྟན་འཛིན་གྱི་སྐྱེས་བུ་མང་པོ་
བྱོན་ཏེ། ཚད་མའི་དབང་ཕྱུག་རྣམ་གཉིས་ཀྱི་རིགས་ལམ་དྲི་མ་མེད་པས།
གྲངས་ཅན་ པ་ སོགས་ཕྱི་རོལ་མུ་སྟེགས་པའི་སྨྲ་བ་ ཐམས་ ཅད་ཚར་བཅད།
ཡང་དག་པའི་དོན་གཏན་ལ་འབེབ་བྱེད་རིགས་པའི་བསྟན་བཅོས་ཆེན་མོ་ཚད་
མ་མདོ་དང་སྡེ་བདུན་མཛད། འཕགས་པ་ཐོགས་མེད་ཀྱིས། དོན་སྨྲ་སྡེ་
གཉིས་ཀྱི་ཕྱི་དོན་འདོད་པའི་གྲུབ་མཐའ་བཀག་ཅིང་། ཆོས་ཐམས་ཅད་ནང་
སེམས་ཀྱི་བདག་ཉིད་ཙམ་དུ་སྨྲ་བའི་རྣམ་རིག་པའི་ཤིང་རྟའི་སྲོལ་ཕྱེ། མགོན་
པོ་ཀླུ་སྒྲུབ་ཀྱིས། གྲུབ་མཐའ་འོག་མ་དག་གི་རགས་བཤད་ཆུ་མི་ཐུབ་པའི་
འདོད་ཚུལ་མི་མཐུན་པ་རྣམ་ལེགས་པར་བཀག གྲུབ་མཐའ་ཀུན་གྱི་ཡང་རྩེ་
ཟབ་ལམ་མཐའ་བྲལ་དབུ་མའི་ལམ་སྲོལ་བཟང་པོ་ གསལ་བར་བྱས་ ཤིང་།



༄༅།།དཔྱད་རྩོམ་འབྲི་བའི་རྣམ་བཞག།
211
ས
་
རྟག་ཆད་མཐའ་དང་བྲལ་བའི་ལམ་བཟང་གཏན་ལ་འབེབ་བྱེད་རིགས་པའི་
རྣམ་གྲངས་མཐའ་ཡས་པའི་དབུ་མ་རིགས་ཚོགས་དྲུག་ལ་སོགས་པ་མཛད།
དེ་ཡང་མཐར་གཏུགས་ན་དྲི་མ་མེད་པའི་རིགས་པ་ཉིད་ཀྱིས་དབྱེ་དགོས་པའི་
ཕྱིར་བརྩམས་པ་ཡིན་ནོ།
རང་རེའི་གྲུབ་མཐའ་རྣམ་བཞིའི་བཞེད་སྲོལ་དང་། གཞི་ལམ་འབྲས་
གསུམ་གྱི་རྣམ་བཞག་ སོགས་འོག་མ་ རྣམས་ ཀྱིས་ བཤད་ཚུལ་ རགས་ ཤིང་།
འོག་མ་འོག་མ་ལས་གོང་མ་གོང་མའི་བཤད་ཚུལ་གཅིག་ལས་གཅིག་ལྷག་པའི་
ཚུལ་དུ་ཕྲ་ཞིང་ཞིབ་ཆ་ལྡན་པ་རྣམས་ཀྱང་རིགས་ལམ་དྲི་མ་མེད་པའི་ཁྱད་
འགྱུར་ལས་ཐོན་པ་ཡིན། ཕྱི་རོལ་མུ་སྟེགས་པ་རྣམས་ཀྱི་ལོག་རྟོག་གི་བུད་ཤིང་
ཐལ་བར་བྱས་ནས་ཕྱི་བ་ནང་བར་དཀྲིས། ནང་བའི་གྲུབ་མཐའ་འོག་མ་
རྣམས་གོང་མ་གོང་མར་དཀྲི་བ་སོགས་ཐར་བའི་དབུགས་དབྱུང་བའི་ཐབས་
ཤེས་མྱུར་ལམ་ཟབ་མོའི་རྣམ་བཞག་ཐམས་ཅད། བརྒལ་བརྟག་རིགས་ལམ་
ཞིབ་མོའི་རོལ་རྩེད་ལས་བྱུང་བ་ཁོ་ན་ཡིན་ནོ།།
པ་
༥་
ས།
ད།
གཉིས་པ། དཔྱད་བརྗོད་ཇི་ལྟར་བྱ་བའི་ཚུལ་བསྟན་པ།
ན་
འི་
རྩེ་
ཡང་དག་བརྒལ་ལན་གྱི་དཔྱད་བརྗོད་ནི། མཁས་པའི་ལ་རྒྱ་རྩོད་
དང་། གྲུབ་མཐའི་ཕྱོགས་ཞེན་གླེང་བ། ཕལ་བ་རྣམས་ཀྱིས་རྒྱུ་དང་བུད་མེད་
རྩོད་པ་དང་། ཞིང་ཡུར་ས་ཆུའི་འཕྲོག་རྩོད་བྱེད་པ་སོགས། འཁོན་སར་སོང་
བའི་ཁ་འཛིང་། འཐབ་སར་ཕྱིན་པའི་ལག་འཛིང་ལྟ་བུ་ཞིག་གཏན་ནས་མིན་
ལ། སྒེར་སེམས་ཆགས་སྡང་ངན་ པས་ཀུན་ནས་བསླངས་ཏེ་རྩོད་ངན་ ཁ་



212
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
འཐབ་ཏུ་ལྟ་བ་ལྟ་བུ་དེ་བས་ཀྱང་མི་རུང་ངོ་།།
དེས་ན་དཔྱད་རྩོམ་ཡང་དག་པའི་རྒྱུ་དང་རྣམ་པ་ནི། ལྷག་བསམ་ལྡན་
ཞིང་། ཕ་རོལ་བའི་ལོག་རྟོག་སེལ་འདོད་ཀྱི་སྙིང་རྗེ་སོགས་བསམ་པ་རྣམ་དག་
གིས་ཀུན་ནས་བསླངས་ཤིང་། དྲང་བདེན་གཟུ་བོར་གནས་པའི་རྣམ་པར་
དཔྱད་པ་དང་ལྡན་པའི་སྒོ་ནས། ཟབ་དོན་སྟོན་པར་གང་ཞིག་འཚམ་པ་དང་
ཇི་ལྟར་ཕན་པའི་ཚད་ཐུབ་ཀྱི་ལུང་དང་གཏན་ལ་འབེབས་བྱེད་ཀྱི་རིགས་པ།
མཚོན་བྱེད་ཀྱི་དཔེ་སོགས་བརྒལ་ཞིང་བརྟགས་པའི་བྱེད་ཐབས་ཀྱིས། གླེང་
བྱའི་དོན་དང་དོན་མིན་གྱི་གནད་དོན་ཞུན་མཐར་བཅད་ཅིང་ཚིག་དོན་གྱི་ཆ་
གང་ལའང་དག་ཐོན་ཞིབ་ཆ་ལྡན་པ་དང་། གཞན་དག་ལ་བློ་སྐྱེད་ཡོད་པ་ཆོས་
དང་རིག་གཞུང་འཕེལ་བའི་ཞབས་འདེགས་སུ་འགྲོ་བ་དང་། ངེས་དོན་གྱི་
གནས་ལུགས་མཚོན་ཐབས་ཤིག་ལ་ཟེར་བ་ཡིན།
ཚུལ་དེ་དང་མཐུན་པའི་དཔྱད་བརྗོད་ལེགས་ཤོས་གནའ་ནས་ད་ལྟའི་
བར་དུ་བྱུང་དང་འབྱུང་བཞིན་ཡོད་དེ། རྒྱ་གར་འཕགས་པའི་ཡུལ་དང་བོད་
ཀྱི་མཁས་པ་རྣམས་ནང་ཕན་ཚུན་ལ་ཀུན་སློང་རྣམ་དག་དང་མཛའ་བརྩེ་ཕན་
སེམས་ཀྱིས། འཐད་མི་འཐད་དགག་བཞག་སྤོང་གསུམ་གྱི་རྩོད་པ་རྩོད་ལན་
བྱེད་པའི་ལམ་སྲོལ་རྒྱ་ཆེར་དར་ཞིང་། གནའ་ནས་ད་ལྟའི་བར་བྱུང་བའི་
མཁས་པ་སུ་ཞིག་ཡིན་ཀྱང་། ཕལ་ཆེར་གྱི་གསུང་རྩོམ་ལ་བརྒལ་ཞིང་བརྟགས་
པའི་དཔྱད་བརྗོད་རྩོད་ཡིག་བྱུང་མ་མྱོང་བ་མེད་པའི་ཚོད་དུ་གནས་ལ།
དག་ཕལ་ཆེར་ཕན་ཚུན་ལ་དགྲ་འཛིན་ཆགས་སྡང་གི་རྣམ་པ་བྲལ་ཞིང་། བློ་
སྐྱེད་ཐོན་པའི་རོགས་རམ་དང་། དྲང་བདེན་གནས་ལུགས་གོ་བའི་རམ་
འདེགས་ལས་མ་འདས་སོ།།



༄༅།།དཔྱད་རྩོམ་འབྲི་བའི་རྣམ་བཞག།
213
དེ་ཡང་རྒྱལ་ཚབ་བྱམས་པའི་ཞལ་ནས། ཆོས་བཟང་རིགས་པས་རྣམ་
དཔྱོད་བསམ་པ་ཅན།། དེ་ལ་བདུད་ཀྱི་བར་ཆད་བྱས་པ་མེད།། ཅེས་པ་ལྟར་
འཇམ་མགོན་ཙོང་ཁ་པ་ཆེན་པོས། སྔོན་བྱོན་མཁས་པ་རྣམས་ཀྱི་གཞུང་
ལུགས་དང་བཤད་སྲོལ་ལ། རིགས་པ་དྲི་མ་མེད་པས་ལེགས་པར་དཔྱད་དེ།
དོན་དང་དོན་མིན་གྱི་རྣམ་བཞག་དབྱེ་བའི་ཚེ། འགལ་མ་ངེས་མ་གྲུབ་པའི་
སྐྱོན་དང་། མདོ་རྒྱུད་ཀྱི་དགོངས་དོན་དང་། ཀླུ་སྒྲུབ་ཐོགས་མེད་ཀྱི་བཞེད་
སྲོལ་ལས་ཕྱི་རོལ་ཏུ་གྱུར་པ་དང་། རགས་བཤད་ཆུ་མི་ཐུབ་པའི་སྐྱོན་སོགས་
མང་པོར་མཐོང་ནས། མདོ་རྒྱུད་བསྟན་བཅོས་རྣམས་ཀྱི་དགོངས་ཉིང་གཞིར་
བཞག་གིས། ལུང་རིགས་དཔེ་གསུམ་གྱིས་བསྲེགས་བཅད་བརྡར་བའི་དཔེ་
བཞིན་དུ་དཔྱད་བསྡུར་བཟང་པོས་གཏན་ལ་ཕབ། དེ་ཡང་ཚིག་དོན་གྱི་ཆ་ལ་
ནོར་འཁྲུལ་ཕྲ་མོ་ཙམ་ཡང་མི་མངའ་ཞིང་། དགག་ཡུལ་ལ་སྐབས་དོན་དང་མ་
འབྲེལ་བའི་སྨྲ་ཕབ་སུན་འབྱིན་བྱེད་པ་སོགས་ཚིག་རྩུབ་དགོས་མེད་ཀྱི་སྤྲོས་པ་
ཅུང་ཟད་ཀྱང་མི་སྣང་ལ། གཞན་སེམས་འདུལ་བའི་བྱེད་ཐབས་ཀྱི་ཚིག་སྦྱོར་
འཇམ་སྙན་ལྷོད་ཤ་ཆེ་ཞིང་སྡེབ་ལེགས་རོ་ཉམས་ཕུན་སུམ་ཚོགས་པས་ཕྱུག་
གསུང་གི་ཟུར་ཙམ་ལའང་ལུང་རིགས་བདེན་པའི་ཤེས་བྱེད་རི་ལྟར་སྤུངས་ཏེ།
མདོ་རྒྱུད་བསྟན་བཅོས་རྣམས་ཀྱི་ཚིག་དོན་མཐའ་ལ་གཏུགས་པའི་དཔྱད་པ་
བཏང་ནས་གཏན་ལ་ཕབ་ཡོད་པའི་དཔྱད་བརྗོད་ཀྱི་ལེགས་བཤད་རིན་ཐང་
གཞལ་དུ་མེད་པ་རྗེས་སུ་གནང་བའི་གླེགས་བམ་འབུམ་སྡེ་མང་པོ་བཞུགས།
ངེད་ཅག་གི་མིག་དཔེར་མཚོན་བྱེད་ཙམ་བགྲང་ན། ལེགས་བཤད་གསེར་གྱི་
ཕྲེང་བ་དང་། དྲང་ངེས་ལེགས་བཤད་སྙིང་བོ་སོགས་ཀྱི་རྩོམ་ སྟངས་ལས་
མཚོན་པར་བྱ་བ་ཡིན་ནོ།



214
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
དེ་ལྟར་འཇམ་མགོན་གསེར་མདོག་ཅོད་པན་འཆང་བ་མཆོག་ནི། སྔ་
རབས་པ་རྣམས་ཀྱི་ཟེར་སྒྲོས་ཚུལ་བཞིན་བསྐྱངས་པས་ཐུགས་མི་ཚིམ་པར།
ས་འོག་གི་གསེར་གྱི་གཏེར་བཏོན་པ་བཞིན་དུ་གསུང་རབ་ལ་དྲང་ངེས་ཕྱེས་
ཤིང་། མདོ་རྒྱུད་བསྟན་བཅོས་རྣམས་དང་། ཤིང་རྟ་ཆེན་པོའི་དགོངས་
འགྲེལ་དཔང་བོར་བཟུང་ནས། སྔ་རབས་པའི་ཟབ་རྒྱས་གཞུང་ལུགས་རྣམས་
ལ་ཕྲ་ཞིབ་རྣོ་ངར་ལྡན་པའི་རིགས་ལམ་དྲི་མ་མེད་པས་དགག་བཞག་སྤོང་
གསུམ་གྱིས་འཆད་ཉན་རྒྱ་ཆེར་སྤེལ། དཔྱད་གྲྭས་ས་སྟེང་ཁྱབ་ཅིང་། ལུང་
རིགས་སྨྲ་བ་ལ་གཞན་དྲིང་མི་འཇོག་པའི་བསྟན་འཛིན་གྱི་སྐྱེས་བུ་མང་པོ་
གཅིག་ལས་གཅིག་ལྷག་པའི་ཚུལ་དུ་བྱོན་ཏེ། བསྟན་པའི་འཕྲིན་ལས་ནུབ་
ཕྱོགས་ཛ་ཏིའི་མེ་ཏོག་བཞད་པ་ནས། ཤར་ཕྱོགས་རྒྱ་མཚོ་ཆེན་པོའི་མཐའ་ལ་
ཐུག་གི་བར་དུ་དར་ཞིང་རྒྱས་པར་མཛད་དོ།
རྗེས་སུ་ངོར་བ་ཀུན་བཟང་དང་པཎ་ཆེན་ཤཱཀྱ་མཆོག་ལྡན། འབྲུག་པ་
པདྨ་དཀར་པོ། སྟག་ཚང་ལོ་ཙཱ་བ་སོགས་མཁས་ཆེན་གནམ་གྱིས་ས་བཀབ་པ་
ལྟ་བུ་མང་པོས། རྗེ་བླ་མའི་ལེགས་བཤད་ལ། དོགས་སློང་དང་རྩོད་ཡིག་མང་
པོ་གནང་། དགག་བཞག་གི་སྤྲོས་པ་རབས་དང་རིམ་པར་བྱས་ལ། དེ་དག་
ཀྱང་། རྗེ་བླ་མའི་ལེགས་བཤད་དཀའ་གནད་མང་པོ་གོ་བྱེད་དང་། རིང་
སྲོལ་འཁྲུལ་བྲལ་གསེར་སྦྱངས་བཙོ་མ་ལྟ་བུའི་རང་མདངས་སྔར་ལས་ཇེ་གསལ་
དུ་འགྲོ་བ་ལ་ཆེས་ཆེར་སྨན་པའི་མཐུན་རྐྱེན་འབའ་ཞིག་ལས་མ་འདས་པས།
དགག་ཡིག་སྤྲོ་མཁན་དེ་རྣམས་ཀྱང་བཀའ་དྲིན་ཆེ་བའི་གནས་སུ་བསམ་པར་བྱ་
བ་ཁོ་ན་ཡིན་ལ། དེ་ལྟའི་གོ་བ་དང་ཀུན་སློང་ནི་ཀློག་མཁན་དང་རྩོམ་མཁན་
སུ་ཡིན་ཀྱང་ཡང་དག་པའི་དཔྱད་བརྗོད་གཞན་དང་གཞན་ཐམས་ཅད་ལ་ཡོད་



༄༅།།དཔྱད་རྩོམ་འབྲི་བའི་རྣམ་བཞག།
215
དགོས་པའི་གནད་དོན་ཞིག་གོ།
གོང་གསལ་གྱི་དགག་ལན་གཏོང་མཁན་ཕལ་མོ་ཆེས་ཀྱང་། ཕྱིས་སུ་རྗེ་
བླ་མའི་ལེགས་པར་བཤད་པ་ཐམས་ཅད་དཔྱད་པ་མཐའ་ལ་ཕྱིན་པའི་ལམ་སྲོལ་
དུ་ངེས་པ་ཡང་དག་པར་རྙེད་དེ། རང་རང་གིས་སྤྲོས་པའི་དགག་བཞག་
རྣམས་ནི་རྗེ་བླ་མའི་གསུང་ཟུར་ཙམ་ ལའང་གནོད་ པ་ ཅི་ཡང་མེད་པར།
མཁའ་ལ་མདུང་གིས་བསྣུན་པ་དང་། བྲག་ལ་འཁྱུག་པའི་གློག་བཞིན་དུ་
མཐོང་སྟེ། རྗེ་བླ་མར་བཅོས་མིན་གྱི་དད་པ་སྐྱེས་ཤིང་། དོན་ལ་གནས་པའི་
བསྟོད་བསྔགས་མང་པོ་བཞུགས་པ་ལས་གཅིག་གཉིས་ཙམ་ཞུ་ན། འབྲུག་པ་
པདྨ་དཀར་པོས། གང་དང་རྒྱལ་བ་ཀུན་གྱི་ཡོན་ཏན་ནི། སྲང་ལ་གཞལ་ཚེ་
ལྕི་ཡང་མ་མཆིས་པས།། ལྔ་བརྒྱ་བ་ཡི་གཙུག་རྒྱན་དུ་འོས་པ། ཐམས་ཅད་
མཁྱེན་པ་ཁྱོད་ལ་ཕྱག་འཚལ་ལོ།། ཞེས་དང་
།
འགྲན་ཟླ་ཀུན་བྲལ་རྗེ་བཙུན་ཙོང་ཁ་པར།
འགྲན་ཟླ་བགྱི་བའི་མཁས་པ་མང་ན་ཡང་།
འགྲན་ཟླ་བྲལ་བ་ཁྱོད་ཉིད་གཅིག་པུ་ཞེས།།
འགྲན་ཟླ་མི་བྱེད་པདྨ་དཀར་པོས་བསྟོད།།
ཞེས་དང་། བོ་དོང་མཁས་པའི་དབང་བོ་མཆོག་གིས་ཀྱང་།
མཁས་པ་ངང་བའི་རྒྱལ་བོ་བློ་བཟང་མཆོག།
གྲགས་པ་མགྲིན་པའི་རྫ་རྔ་སྒྲོགས་པ་ཅན།།
ལེགས་བཤད་སྨྲ་བའི་དབང་བོའི་ཞབས་དྲུང་དུ།།
འཇིགས་མེད་བུང་བ་གཞོན་ནུས་འདི་སྐད་ཞུ།
ཁྱོད་ཀྱི་རྣམ་ཐར་ཆེན་པོའི་ཆེན་པོ་རྣམས།
རིང་ན་གནས་ཀྱང་མངོན་སུམ་བཞིན་དུ་ཐོས།།



216
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ས
ཕར་ཕྱིན་སྔགས་ཀྱི་ལམ་རིམ་གཉིས་ཀྱང་མཐོང་།།
དེས་ཀྱང་བདག་ཡིད་སྤྲོ་དང་དགའ་བར་གྱུར།།
ཅེས་དང་། སྟག་ཚང་ལོ་ཙཱ་བས་ཀྱང་། ཁྱོད་བློ་ཉི་མ་གཞོན་ནུའི་དུས་
ཀྱི་ཚེ། མདོ་དང་རྒྱན་གྱི་པད་ཚལ་བཞད་མཐོང་ནས།། བདག་བློ་ཁེངས་
པའི་ཀུ་མུད་ལྷག་པར་ཟུམ།། ཟབ་ཡངས་མཁྱེན་པའི་གཏེར་ལ་གསོལ་བ་
འདེབས།། བྱང་ཕྱོགས་འདི་ན་ཚིག་ལ་བྱང་བ་དཀོན།། དོན་ལ་སྒྲོ་འདོགས་
གཅོད་པ་དེ་བས་དཀོན། བསྟན་དོན་ཉམས་སུ་ལེན་པ་སྲིད་མཐའ་ཙམ།
འདི་གསུམ་མཐར་ཕྱིན་ཁྱོད་ལ་སྙིང་ནས་འདུད། ཅེས་དང་། མདོ་སྔགས་
མཐའ་དག་ཁྱད་པར་རྡོ་རྗེ་ཐེག། རྒྱུད་སྡེ་མཐའ་དག་ཁྱད་པར་བླ་མེད་རྒྱུད།
རིམ་གཉིས་མཐའ་དག་ཁྱད་པར་སྒྱུ་ལུས་ལ། སྔོན་མེད་ལེགས་བཤད་གཏེར་
ཆེན་ཁྱོད་ལ་འདུད། ཅེས་དང་།
ཀརྨ་མི་བསྐྱོད་རྡོ་རྗེས་ཀྱང་། བྱང་གི་ཕྱོགས་འདིར་རྒྱལ་བའི་བསྟན་པ་
ལ།། ཕལ་ཆེར་ལོག་པ་འབའ་ཞིག་སྤྱོད་པའི་སྐབས། འཁྲུལ་མེད་བྱི་དོར་
མཛད་པའི་ཙོང་ཁ་པ། ཞེས་པ་ལྟ་བུའི་བསྟོད་བསྔགས་ཆེས་མང་ལ། སྔོན་
དུ་རྩོད་ལན་དང་དགག་ཡིག་གཏོང་རེས་གནང་ཡང་། རྗེས་ནས་རྗེ་བླ་མའི་
རིང་སྲོལ་འགྲན་ཟླ་མ་མཆིས་པར་ཁས་བླངས་ཤིང་། དོན་དང་མཐུན་ལ་རང་
བཞིན་བརྗོད་པའི་བསྟོད་པ་འདི་ལྟར་བྱས་པས་ནི། ང་ཚོའི་དཔྱད་བརྗོད་
འབྲི་བའི་གྲས་སུ་འགྱིངས་པ་ཆགས་སྡང་རིས་གཅོད་བྱེད་པའི་དོན་དང་གནས་
ལུགས་མིན་པ་ལ་གནས་ལུགས་སུ་བསྙོན་པའི་སྒེར་སེམས། གུ་དོག་སྤྱོད་ངན་
རྨོངས་པའི་ཨུ་ཚུགས་སུན་འབྱིན་བྱས་ཡོད་པར་མ་ཟད། དཔྱད་བརྗོད་དོན་
གཉེར་རྣམས་ལ། དཔྱད་བརྗོད་གནང་བའི་ཁ་ཕྱོགས་དང་ཀུན་སློང་བསྟན་



དཔྱད་རྩོམ་འབྲི་བའི་རྣམ་བཞག།
217
ཅིང་། ཕན་ཚུན་ལ་གདེང་འཇོག་དང་མཛའ་བརྩེ་ཞེ་ས་ཆེ་ལ། སྤྱི་ལ་ཕན་
སེམས་དང་། གཞན་གཅེས་ལྷག་བསམ་ལྡན་པའི་རྣམ་པའང་གསལ་བར་
མཚོན་ཡོད་པ་ཡིན་ནོ།།
རྗེ་ས་པཎ་གྱིས་ཀྱང་།
ཆོས་དང་མཐུན་པའི་རྩོད་པ་ལ། ལོག་རྟོག་བཟློག་ཕྱིར་བརྩད་བྱ་ཡི།།
ཆགས་སྡང་དབང་གིས་རྒྱལ་འདོད་དང་། ཕ་རོལ་ཕམ་པ་བསྐྱེད་ཕྱིར་མིན།།
ཞེས་པ་ལྟར། དམ་པ་རྣམས་ཀྱིས་རང་རང་གི་ཆོས་དང་རིག་གནས་འཛིན་
ཅིང་སྤེལ་ཆེད་དུ། མ་དག་ནོར་འཁྲུལ་ཅན་དག་པར་བྱེད་པ་དང་། དོན་མ་
ནོར་བ་རྣམས་གོ་བར་བྱ་བའི་ཕྱིར་རྒོལ་ཕྱི་རྒོལ་གཉིས་ཀྱིས་རྩོད་པ་བྱེད་ཀྱི། ཉེ་
རིང་ཆགས་སྡང་གིས་ཀུན་ནས་བསླངས་ཏེ་རང་ཉིད་རྒྱལ་འདོད་དང་། ཕ་
རོལ་ཕམ་པ་བསྐྱེད་ཕྱིར་རྩོད་པས་ནི་ཆོས་དང་རིག་གནས་སོགས་གང་ལ་ཕན་
པ་ཏིལ་འབྲུ་ཙམ་ཡང་མེད་པའི་ཁར། ད་དུང་ཕན་ཚུན་ལ་ཁོང་ཁྲོ་དང་འཁོན་
དུ་འཛིན་པ་སོགས་འཕུང་དཀྲུག་གི་རྒྱུ་ལས་མ་འདས་པ་ཤེས་དགོས་པ་ཞིག་གོ།
གཞན་ཡང་། འཇུ་མི་ཕམ་འཇམ་དབྱངས་རྣམ་རྒྱལ་རྒྱ་མཚོ་མཆོག་
དང(༡༨༩༦ལོར་འཁྲུངས༡༩༡༢ལོར་འདས)དཔའ་རིས་བློ་བཟང་རབ་
གསལ་རྣམ་གཉིས(༡༨༩༠ལོར་འཁྲུངས༡༩༡༢ལོར་འདས་》ལ་ཆ་མཚོན་
ནའང་། སངས་རྒྱས་ཀྱི་བསྟན་པ་དང་ཆོས་དང་རིག་ གཞུང་འཕེལ་ བའི་
ཞབས་འདེགས་སུ་དགོངས་ཏེ། ཕན་ཚུན་བརྒལ་ལན་གྱི་རྩོད་ཡིག་གཏོང་རེས་
གནང་ལ། རྣམ་པ་གཉིས་ཀྱི་རྩོད་ཡིག་གི་སྐབས་གང་ཐད་ནའང་ཕན་ཚུན་ལ་
མཛའ་བརྩེ་དང་ཞེ་སའི་གུས་ཉམས་ཆེ་ཞིང་། བློས་ཐུབ་ཀྱི་གྲོགས་པོ་དམ་པའི་
འདུ་ཤེས་དང་བཅས་ཏེ། རྩོད་ཡིག་འདུ་བར་བྱས་པའི་རྣམ་པ་མངོན་པར་



218
༄༅ཀམུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
གསལ་བ་ཉིད་དོ།
དཔེར་ན་རྗེ་དཔའ་རིས་རབ་གསལ་ཚང་གི་བརྒལ་ལན་ལས། མཁས་
པ་མི་ཕམ་པས། ཞེས་དང་། བཤེས་གཉེན་མི་ཕམ་པ་ནི། ཞེས་སོགས་དང་།
ཁྱད་པར་རྣམ་དཔྱོད་རྩོམ་པའི་མཐུ་ལྡན་ཞིང་།། མང་ཐོས་ཉམས་སུ་
ལེན་པའི་ཀུ་ས་ལི། ཟབ་དོན་འཚོལ་བའི་ངལ་བ་མང་བསྟེན་པ།། ང་ཡི
མཛའ་ཆེན་མི་ཕམ་བཤེས་གཉེན་བཞུགས། ཞེས་དང་།
གང་གི་ཤེར་ཊཱིཀ་ཡང་ལན་ནམ་མཁའི་དབྱིངས།།
ཉེ་བར་སྡུད་པའི་ལུང་རིགས་ལྷ་རྫས་དར།།
འདྲིལ་བའི་ཡིད་འཕྲོག་དགུ་ཚིགས་ཞགས་པ་འདི།།
གུས་བཅས་སོར་མོའི་འདབ་མ་བརྐྱངས་ཏེ་འབུལ།།
ཞེས་དང་།
ཟབ་རྒྱས་གསང་བའི་གཏེར་ཆེན་མཛོད་ཀྱི་གཏམ།
བཀྲེན་པས་ཕོངས་པ་བདག་ལ་ཅི་ཆ་ཡང་།
མི་ཕམ་བཤེས་གཉེན་ཚིག་གི་ཕོ་ཉ་ཡིས།
བསྐུལ་པའི་འཕྲིན་ལན་ཇི་བཞིན་དེང་འདིར་བསྒྲགས།
ཞེས་གསུངས་པ་སོགས། མཛའ་བརྩེ། གོང་བཀུར། ཚིག་འཇམ་
ཞིང་གནད་ལ་ཐེབས་པ། རྒྱུ་ཡི་ཀུན་སློང་དང་
། ཆེད་རྩོམ་གྱི་ངོ་བོར་དྲི་མས་
མ་གོས་པའི་རང་མདངས་རྣམ་པར་གསལ་བ། ཚིག་དོན་གང་ཐད་ནས་ཕུན་
སུམ་ཚོགས་པའི་དཔྱད་བརྗོད་འདི་དང་དེ་ལྟ་བུ་ནི། ངེད་ཅག་དཔྱད་བརྗོད་
ཀྱི་རྩོམ་ཡིག་རྣམ་དག་བྲི་བའི་གོ་འཕང་ཤེས་འདོད་པ་རྣམས་ཀྱིས། མིག་
དཔེར་བརྩོན་པར་བྱ་བའི་གནས་དམ་པ་ཉིད་དུ་སེམས་སོ།།



༄༅།།དཔྱད་རྩོམ་འབྲི་བའི་རྣམ་བཞག།
219
གསུམ་པ། ཡང་དག་པའི་དཔྱད་བརྗོད་དུ་
མི་འགྲོ་བའི་སྐོར་བཤད་པ།
སྤྱིར་དཔྱད་བརྗོད་རྣམ་དག་ཅིག་རྩོམ་པ་ལ། དུས་རབས་ཀྱི་སྟངས་
སྟབས་དང་། སྤྱི་ཚོགས་ཀྱི་འཕོ་འགྱུར་དང་འཚམས་ལ། དགོས་པ་ཡོད་ཅིང་།
གཞན་དག་ལ་ཕན་ནུས་འདོན་ཐུབ་པ་ལྟ་བུའི་དམིགས་ཡུལ་ངེས་པར་དགོས་པ་
མ་ཟད། མཐོང་མྱོང་ཐོས་གསུམ་གྱི་ཡོན་ཏན་ཀྱང་ཅུང་ཟད་མི་དམན་པ་ཞིག་
གི་ཚོད་དུ་སླེབ་དགོས་པ་རེད། ཤེས་བྱའི་ཉམས་མྱོང་དང་། བློ་གྲོས་ཀྱི་
འཆར་སྒོ། ཀུན་སློང་རྣམ་དག་གི་འཇོན་ཐང་འདི་དག་དང་བྲལ་ཚེ། ཁེ་ཞིང་
གཟུ་ལ་ཕན་པའི་དཔྱད་བརྗོད་རྩོམ་ཡིག་གི་རྣམ་བཞག་སོགས་ལེགས་བཤད་
འབྱུང་བའི་གོ་སྐབས་དང་འཇོན་ཐང་ཡེ་ནས་མེད་པ་རེད།
དཔེར་ན་ཆགས་སྡང་ཕྱོགས་རིས་དང་། ག་དོག་འགྲན་སེམས་ཀྱི་
ཀུན་སློང་ངན་པས་རྒྱུ་བྱས་ཏེ་བྲིས་པའི་རྩོམ་ཡིག་རྣམས་ཏེ། གྲུབ་མཐའི་
ཕྱོགས་ཞེན་བརྗོད་པ་དང་མཁས་པའི་ལ་རྒྱ་རྩོད་པ། གནའ་རབས་དེང་
རབས་དང་གསར་རྙིང་ཕྱོགས་འཛིན་གྱི་འཆལ་གཏམ་མང་པོ་བྱས་པ། རྒྱག་
རྟེན་གྱི་ཚད་མ་ཡོད་མེད་དང་། གནས་ལུགས་ཡིན་མིན་གྱི་དཔྱད་པ་ཅི་ཡང་
མེད་ལ། དྲང་བདེན་གཟུར་གནས་ཀྱི་བརྟུལ་ཞུགས་བོར་ནས། ལྟ་བ་གྲུག་
མཐའ་མི་གཅིག་པ་དང་རུ་ཁག་ཚོ་ཁག་དང་ཡུལ་དང་ས་ཕྱོགས། ལས་ཁུངས་
དང་ཤ་རུས་ཁྲག་རྒྱུད་གཅིག་མི་གཅིག་སོགས་རྒྱུ་མཚན་བྱས་ཏེ། ཕྱོགས་རིས་
ཞེན་ཕྱོགས་ཀྱི་དབང་གིས། གཅིག་རྟིང་གཅིག་གིས་གནོན་ཅིང་། གཅིག་གི་
རྒྱབ་རྫོང་གཅིག་གིས་སྐྱོར་བཞིན་ངན་པ་དཔུང་འཐབ། ཆགས་སྡང་རིས་



220
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
གཅོད་ཀྱི་རྩོམ་ཡིག་སྣ་ཚོགས་སྤེལ་བ་ནི། ཆགས་སྡང་གཡོ་སྒྱུའི་འཐབ་རྩོད་
ལྷུར་བླངས་པ་དང༌། སྡེ་ཁག་དང་རྒྱལ་ཁམས་དཀྲུག་པའི་འགལ་རྐྱེན་དང་།
ཆོས་དང་རིག་གཞུང་སྨོད་པའི་ཞབས་འདྲེན་ལས་མ་འདས་པས། རང་གཞན་
གཉིས་ཆར་འཕུང་བའི་རྒྱུ་ལས་གཞན་ཅི་ཡང་མ་མཆིས་སོ།།
ལྷག་པར་དེང་སང་གི་དུས་དེབ་དང་ལོ་དེབ་ཚགས་པར་སོགས་ན་ཡང་།
གོང་གསལ་ལྟར། རང་ཆེ་གཞན་སྨོད་ཀྱི་རྩོམ་ཡིག་དང་རྩོད་ལན་མང་ཤས་
ཤིག་འཁོད་ཡོད་པ་ལའང་། གླེང་བྱ་དང་དགག་ཡུལ་ལ་ལུང་རིགས་ཀྱི་གནོད་
བྱེད་དང་སྒྲུབ་བྱེད་ཅི་ཡང་མེད་པར་ཁ་མིང་སྣ་མྱིང་ལྟ་བུ་བརྗོད་བྱའི་སྐབས་
དང་མ་འབྲེལ་བའི་སྐྱོན་མཚང་སྔོག་འདོན་བྱེད་པ་དང་། གཞན་རྒྱུད་སྲེག་
པར་བྱེད་བའི་སྨ་ཕབ་སུན་འབྱིན་གྱི་ཚིག་རྩུབ་བསྟུད་མར་བསྒྲིགས་ཤིང་། ཕ་
རོལ་བའི་ཁས་ལེན་གྱི་བབ་དང་མི་མཐུན་ལ། གཞན་དམིགས་བསལ་གྱི་
དགོས་པ་དང་རྒྱུ་མཚན་ཅི་ཡང་མེད་པར་མི་ལ་ཁྱི་མིང་དང་མཁས་པར་བླུན་
མིང་གིས་སྨོད་པའི་ཚིག་སྦྱོར་གདུག་རྩུབ་ཅན་གྱི་ངན་སྨྲས་མང་དུ་སྣང་། དེ་
ལྟའི་རྩོམ་ཡིག་ནི་གཞན་གྱི་ལོག་རྟོག་སེལ་བྱེད་དང་དཀའ་གནད་དགྲོལ་བའི་
མཐུན་རྐྱེན་གྱི་ལྡོག་ཕྱོགས་སུ་གྱུར་ཏེ་འཐབ་འཛིང་འཕུང་དཀྲུག་བཟོ་བའི་རྩོད་
པ་ལས་མ་འདས་སོ།།
བུ་སྟོན་ཐམས་ཅད་མཁྱེན་པའི་ཞལ་ནས།
རང་ཉིད་གྲགས་འདོད་ཕ་རོལ་སྨ་འབེབས་འདོད།།
གཡོ་སྒྱུའི་རྩོད་པ་ཚིག་རྩུབ་ངན་སེམས་ལྡན།
ངག་འཁྱལ་སྣ་ཚོགས་སྨྲ་ཞིང་གཞན་རྒྱུད་བསྲེགས།
དེ་འདྲའི་རྩོད་པ་དེ་ཡང་དམྱལ་བའི་རྒྱུ།
ཞེས་གསུངས་པ་ལྟར་ཡིན་ནོ། བཞི་བརྒྱ་བ་ལས།



༄༅དཔྱད་རྩོམ་འབྲི་བའི་རྣམ་བཞག།
221
ཆོས་འདི་དེ་བཞིན་གཤེགས་རྣམས་ཀྱིས།།
རྩོད་པ་མཛད་ཕྱིར་གསུངས་མ་ཡིན།།
འོན་ཀྱང་མེ་ཡིས་བུད་ཤིང་ལྟར།
འདི་ཡིས་ཕས་ཀྱི་རྒོལ་བ་བསྲེགས།
ཞེས་གསུངས་པས། དཔེར་ན། མེ་སྦར་བའི་དམིགས་ཡུལ་ནི་བཏུང་
བ་བསྐོལ་ཆེད་སོགས་ཡིན་པ་ལས་ཐལ་བ་དང་སོལ་བའི་ཕྱིར་དུ་མིན་པ་བཞིན་
རྒྱ་བོད་མཁས་གྲུབ་དག་གིས་གཟུར་གནས་ལུང་དང་རིགས་པས་དགག་སྒྲུབ་ཇི་
སྙེད་ཅིག་བཀྱེ་བ་མཐའ་དག་ཀྱང་ལོག་རྟོག་དྲི་མའི་ཕུང་བོ་ཟློག་ཆེད་དུ་ཡིན་པ་
ལས་ཆགས་སྡང་རྩོད་པ་རྒྱས་པའི་ཕྱིར། གཏན་ནས་མིན་པའི་ཡ་རབས་ཟོ་
བཟང་མཆོག་གི་དམིགས་འདུན་དང་གཞན་ཕན་དགོས་པའི་སྟངས་སྟབས་ཀྱི་
གནས་ཚུལ་འདི་ཉིད་ངེས་པར་ཤེས་དགོས་པ་ཞིག་གོ།
འགའ་ཞིག་གིས། དགག་བཞག་གི་རྣམ་བཞག་ལ་བརྩོན་པ་ནི་ཆགས་
སྡང་འཕུང་དཀྲུག་གི་རྒྱུ་རུ་འགྲོ་བ་ལས་དགོས་མེད་དུ་བཤད་པ་ཡང་། ཁོའི་
མིག་སྔར་གསལ་བའི་ཆགས་སྡང་ཕྱོགས་ཞེན་གྱིས་བྲིས་པའི་རྩོད་ཡིག་འགའ་
ཞིག་མཐོང་བ་ལས་བཤད་པ་གོར་མ་ཆག་ལ། དེས་དཔྱད་བརྗོད་སྤྱིའི་རིན་
ཐང་ལ་ཁ་ཚོན་བཅད་པ་གཏན་ནས་མི་འཐད་དོ།
དེ་ལྟ་ན་ཡང་དམིགས་བསལ་དགོས་དབང་དང་། ཕ་རོལ་བའི་ཁས་
ལེན་གནས་བབ་ཀྱི་ཚུལ་དང་མཐུན་པར་སྨྲ་ཕབ་ལྟ་བུའི་རྩོད་ཡིག་མི་རུང་བ་
མིན་ཏེ། དཔེར་ན། དཔལ་ཆོས་ཀྱི་གྲགས་པའི་ཚད་མ་གྲུབ་པའི་ལེའུ་ལས།
རྩྭ་སོགས་རྩེ་ན་གླང་ཆེན་བརྒྱ། སྔོན་ཚེ་མ་མཐོང་ཡོད་དོ་ཞེས།། དེ་སྐད་
གྲངས་ཅན་ཕྱུགས་ལས་གཞན།། ངོ་མཚར་དང་བཅས་སུ་བརྗོད་རྩོལ། ཞེས་



པ
222
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
པའི་དོན་ནི། རྩྭ་སོགས་རྩེན་གླང་བོ་ཆེན་པོ་བརྒྱ་ཡོད་པ་སྔོན་རྒྱུ་ཡི་ཚེན་སུ་
ཡིས་མ་མཐོང་ཡང་མེད་པ་མིན་ཏེ། མངོན་པར་མི་གསལ་བའི་ཚུལ་གྱིས་ཡོད་
དོ།། ཞེས་དེ་སྐད་སྨྲ་བ་ནི་གྲངས་ཅན་ཕྱུགས་ལྟ་བུ་ལས་གཞན་ངོ་མཚར་དང་
བཅས་པའི་སྒོ་ནས་དམ་བཅའ་འདི་ལྟ་བུ་སུ་ཞིག་གིས་བརྗོད་པའི་རྩོལ་པ་བྱེད་
དེ་མི་བྱེད་དོ།། ཞེས་གསུངས་སོ།།
ཕྱི་རོལ་གྲངས་ཅན་པས། རྒྱུའི་སྟེང་ན་མངོན་པར་མི་གསལ་བའི་ཚུལ་
གྱི་འབྲས་བུ་ཡོད་པར་དམ་བཅས་པའི་ཕྱིར། དེ་ལྟ་ན་རྩྭ་སོགས་ཀྱི་རྩེ་ན་གླང་
ཆེན་བརྒྱའི་སྐྱེ་བ་ལེན་པར་གྱུར་པའི་སྲིན་འབུ་ཞིག་ཡོད་པའི་ཕྱིར་རྩྭ་ཉག་ཕྲ་མོ་
གཅིག་གི་རྩེ་ན་གླང་ཆེན་བརྒྱ་ཡོད་པར་ཁས་བླངས་པ་ལགས་ན། དེ་ལྟའི་ཁས་
ལེན་ནི། སྨྲ་ཤེས་དོན་གོ་བའི་མིའི་ཁས་ལེན་ལས་ཐལ་བའི་རྒྱུ་མཚན་གྱིས་
ཕྱུགས་དང་མཚུངས་པའི་ཚིག་གི་རོལ་ རྩེད་སྤྲོས་ ཤིང༌། དེ་ལྟའི་དམིགས་
བསལ་དགོས་དབང་གིས། གང་ལ་གང་འཚམས་ཀྱི་ཚིག་རྩུབ་དྲག་པོའི་དགག་
བཞག་གི་བརྩོན་པ་ཉམས་སུ་བསྟར་བ་ལ་འགལ་བ་ཅི་ཡང་མེད་དེ། སྤྱིར་
བཏང་དམིགས་ཀྱིས་བསལ་བ་ནི། བསྟན་བཅོས་ཀུན་ལ་ རབ་ ཏུ་གཅེས།
ཞེས་གསུངས་པ་ལྟར་ཡིན་ནོ།
སླད་མར་འདི་ལྟར་ཞུ་སྟེ། དེང་རབས་ཀྱི་མཁས་པ་དང་དགེ་བཤེས་
འགའ་ཞིག་གིས། དེང་སང་ཕན་ཚུན་རྩོད་པ་རྩོད་ལན་བཀྱེ་ནས་མདོ་སྔགས་
གཞུང་ལུགས་བརྡར་ཤ་གཅོད་མཁན་ཡང་ མེད་མོད། གལ་སྲིད་ཡོད་ཀྱང་
འཁོན་འཛིན་གྱི་རྒྱུ་རུ་འགྲོ་བ་ལས་འོས་མེད་པས་ངེས་པར་ཡི་མུག་པའི་གནས་
སོ།། ཞེས་གསུངས་དོན་འདི་ལ་ང་ཚོས་མནོ་བསམ་ཞིབ་མོ་ཞིག་བཏང་རྗེས།
དཔྱད་བརྗོད་མཁན་དང་ཀློག་མཁན་སུ་ཡིན་ཀྱང་རང་ཉིད་ཀྱིས་དཔྱད་བརྗོད་



དཔྱད་རྩོམ་འབྲི་བའི་རྣམ་བཞག།
223
རྩོམ་པ་པོ་ཞིག་གི་རྒྱལ་ཐབས་འཛིན་འདོད་ཚེ་ངེས་པར་དུ་ཆགས་སྡང་ཕྱོགས་
ཞེན་གྱི་བྲན་གཡོག་ཏུ་གྱུར་པའི་ཡི་མུག་པའི་གནས་ཚུལ་འདི་ལས་ཐར་ཐུག་
བྱེད་དགོས། སེམས་རྒྱ་གུ་ཡངས་ཤིང་། གཞན་གཅེས་དང་ལྷག་བསམ་གྱིས།
ཡང་དག་པའི་དཔྱད་བརྗོད་རྣམས་མིག་དཔེར་གྲོགས་སུ་བླངས། དུས་རབས་
དང་སྤྱི་ཚོགས་ཀྱི་བབ་དང་བསྟུན། མི་རྣམས་ཀྱི་སེམས་ཀྱི་ཀུན་སློང་དང་ཕྱི་ཡི་
ཀུན་སྤྱོད་ལ་མཛེས་པ་སྟེར་ཞིང་། དོན་གྱི་གནད་ལ་འབྱོར་བའི་དཔྱད་བརྗོད་
ཀྱི་རྩོམ་ཡིག་སྣ་ཚོགས་གཅིག་ལས་གཅིག་ལྷག་གི་ཚུལ་དུ་སྤེལ། ཆོས་དང་རིག་
གནས་འཕེལ་བའི་ཞབས་འདེགས་བླ་ན་མེད་པའི་རྒྱུར་འགྲོ་བའི་སྨོན་འདུན་
སྙིང་ནས་ཞུ་ཞུ།།
སྨྲས་པ།
བློ་གྲོས་སྟངས་སྟབས་དྲི་མེད་ཟླ་བའི་ལྷ།།
ཆོས་ཚལ་ཕྱོགས་ཀྱི་མཐའ་ལ་མྱུལ་བའི་གཏམ།
གཞན་གཅེས་ཞི་བསིལ་དཀར་པོའི་གྲོགས་དང་བཅས།
ཀུན་དའི་ཕོན་པོ་རྒྱས་པའི་དོན་དུ་བསྒྲགས།



224
སྙན་ངག་གི་གནད་དོན་འགའ་ཞིག་ལ་
ཅུང་ཟད་དཔྱད་པ་བློ་ཡི་རོལ་རྩེད།
དེ་ཡང་འདིར་ཐོག་མར་གླེང་བར་བྱ་བ་ནི། བདག་གིས་གངས་ཅན་
སྙན་ངག་རིག་པའི་འཕེལ་རྒྱས་སོགས་སྒོ་དུ་མའི་ཆེད་དུ་གཟས་ཏེ་སྲོལ་རྒྱུན་གྱི་
ལྟ་ཚུལ་ཁ་འཐོར་བ་རྣམས་དང་། ཨ་གསར་གྱི་འདོད་པ་དམ་དུམ་དུ་རྩེན་པ་
དག་གི་རྗེས་སུ་མི་འབྲང་བར་སྙན་ངག་གསར་རྙིང་གི་གནད་དོན་འགའ་ཞིག་
ལ་གཟུ་བོར་གནས་པའི་ལྷག་བསམ་གྱི་གོམ་པའི་སྟངས་སྟབས་ཅུང་ཟད་ཅིག་
བསྒྱུར་བར་བྱའོ།།
སྙན་ངག་གི་ཐ་སྙད་འཇུག་ཚུལ།
གངས་ཅན་ཁ་བ་རི་བའི་བཅུ་ཕྲག་རིག་པའི་ཡ་གྱལ་སྙན་ངག་རིག་པ་ནི།
བརྗོད་བྱ་དོན་གྱི་ངོ་བོ་མཚོན་པའི་རྗོད་བྱེད་སྙན་འཇེབས་ཡིད་དབང་འགུགས་
པའི་ཚིག་རྒྱན་གྱི་སྦྱོར་བ་ཁྱད་པར་བའི་ངག་ཅིག་ཡིན། རྗོད་བྱེད་ཚིག་གི་སྦྱོར་
བ་ཕལ་བ་ལས་འདས་པའི་ངག་ཁྱད་པར་བ་ཞིག་ཡིན་ན། སྙན་ངག་གི་གྲས་སུ་
འགྲོ་བས་ཁྱབ་སྟེ། རྗེ་འཇིགས་མེད་རིགས་པའི་བློ་གྲོས་ཀྱིས། སྙན་ངག་ཅེས་
པ་ཚིགས་བཅད་ལྷུག་སྤེལ་མའི་རྩོམ་ཙམ་ལ་གོ་བར་བྱས་ན་ད་དུང་ཁྱབ་ཆུང་



༄༅།།སྙན་ངག་གི་གནད་དོན་འགའ་ཞིག་ལ་དཔྱད་པ།
225
ཆེས་པས། ཞེས་མཁས་པ་མང་པོ་འཛོམས་པའི་དབུས་སུ་འབེལ་གཏམ་བྱེད་
པ་དང་། གཙུག་ ལག་ ལས་ དྲངས་ པའི་ གཞུང་ འཆད་ པ། བརྒལ་ ཞིང་
བརྟགས་པའི་རྩོད་པ་བྱེད་པ། ཐ་ན་གྲོགས་ཕན་ཚུན་གྱི་ཀུན་སློང་མཚོན་སླད་
དུ་ཁ་བརྡ་བྱེད་པ་དང་གླེང་མོ་བྱེད་པ་ཚུན་ཆད་ཀྱི་ཚིག་སྦྱོར་ལ། ཚིག་སྔ་ཕྱི་
འབྲེལ་ཆགས་པ། ཚིག་དོན་ལ་སྐྱོན་མེད་པ། སུས་ཀྱང་གོ་སླ་བ། ཚོགས་
པར་དབྱུང་དུ་མི་རུང་བའི་གྲོང་སྐད་དང་ཕལ་སྐད་ཀྱིས་མ་བསླད་པ་ཞིག་ཡིན་
ཚེ་སྙན་ངག་གི་ཉམས་རྩོལ་མེད་དུ་འཐོན་པར་གསུངས་ཤིང་། ཕྱི་ནང་རིག་
པའི་གཞུང་གང་ལའང་སྙན་ངག་འདི་མི་འཇུག་པ་མེད་པའི་ཚོད་དུ་འདུག
དེས་ན། ཁ་ཅིག་གིས། བོད་ཀྱིས་སྙན་ངག་གི་མཚན་ཉིད་ནི། སྙན་
ངག་མེ་ལོང་མའི་བསྟན་དོན་ཚུལ་བཞིན་དུ་འཇོག་ཅིང་། སྙན་ངག་མེ་ལོང་
མའི་བསྟན་ཚོད་ལྟར་བརྩམས་པ་ཞིག་མིན་ཚེ་བོད་ཀྱི་སྙན་ངག་མ་ཡིན་པར་
འདོད། དེ་ནི་མནོ་བསམ་གུ་དོག་ཅིང་ཁྱབ་ཆུང་བའི་སྐྱོན་དུ་སྣང་ངོ་། དེ་
ལྟར་ན། བོད་ལ་སྙན་ངག་མེ་ལོང་དེ་མ་བྱུང་བའི་སྔ་རོལ་དུ་བོད་ལ་སྙན་ངག་
མེད་པ་དང་། སྙན་ངག་ཡིན་ན་མེ་ལོང་མའི་ལུགས་ལྟར་བརྩམས་པའི་སྙན་
ངག་ཡིན་པས་ཁྱབ་པ་སོགས་མི་འདོད་བཞིན་དུ་ཁས་ལེན་དགོས་པར་འགྱུར་
རོ།།
དེས་ན་སྙན་ངག་ཅེས་པའི་ཐ་སྙད་འདི་ཅུང་ཟད་རགས་པའི་དབང་དུ་
བཤད་ན། སྒྲ་ཡངས་དོག་གི་འཇུག་ཚུལ་གཉིས་སུ་འདུ་སྙམ། སྒྲ་སོར་ཡངས་
པའི་དབང་དུ་བྱས་ན། ལེགས་པར་བཤད་པའི་སྒྱུ་རྩལ་གྱི་རྩོམ་རིག་སྤྱི་ལ་གོ་
ཞིང་། སྒྲ་སོར་དོག་འཇུག་གི་དབང་དུ་བཏང་ན། མེ་ལོང་མའི་རང་ལུགས་
ལྟར་བརྩམས་པའི་སྙན་ངག་གི་རྩོམ་ལུས་དག་ལ་གོ་བར་བྱས་ན་ཞིབ་ཆ་ལྡན་



226
༄༅མུ་འཛོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
པའི་བཤད་ཚུལ་མཁས་པོ་ཞིག་ཡིན་སྙམ་མོ།།
སྙན་ངག་གི་སྲོག་འདོད་ཚུལ།
བོད་ཀྱི་སྙན་གཞུང་མེ་ལོང་ལས། ལུས་རྒྱན་གཉིས་མ་གཏོགས་སྙན་
ངག་གི་སྲོག་འདི་ཡིན་ཞེས་པ་ལྟ་བུའི་གསལ་བོ་བསྟན་མེད་པའི་སྟབས་ཀྱིས།
སྙན་ངག་གི་གཞུང་འགྲེལ་མཁན་པོ་རྣམས་ཀྱིས་སྙན་ངག་གི་གཞུང་དོན་གཙོ་བོ་
ལ། ལུས་རྒྱན་གཉིས་ལས་སྲོག་མི་འདོད་པ་དང་། ལུས་སྲོག་རྒྱན་གསུམ་དུ་
བཞེད་པ་སྟེ་འདོད་ཚུལ་མི་མཐུན་པ་གཉིས་བྱུང་།
སྲོག་མི་འདོད་པ་ནི། བོད་མཁས་པ་དང་འབྲུག་ཁམས་སྤྲུལ་བསྟན་
འཛིན་ཆོས་ཀྱི་ཉི་མ་སོགས་ཡིན། བོད་མཁས་ཁོང་གིས་སྲོག་འདོད་མཁན་
ཟུར་མཁར་བ་སོགས་ལ་དཔྱད་པ་མཛད་དེ། ས་སྐྱ་པཎྜི་ཏས། སྙན་ངག་ལ་
ནི་ལུས་དང་རྒྱན། རྣམ་པ་གཉིས་སུ་བསྡུས་ཏེ་བཤད།། ཅེས་གསུངས་པ་
སོགས་རྒྱབ་རྟེན་དུ་དྲངས་ཤིང་། ལུས་ཞེས་པའི་ཤུགས་ལས་སྲོག་བསྟན་ནོ་
སྙམ་ན། རྒྱུན་ཞེས་པའི་ཤུགས་ལས་གོས་ཀྱང་ཅིའི་ཕྱིར་མི་སྟོན་ཞེས་དང་།
རྒྱ་གར་མཁས་པའི་གསུང་རྒྱུན་ཅན་གྱི་མཁས་པ་ཐམས་ཅད་ལུས་རྒྱན་གཉིས་
ལས་མི་བཞེད་པ་གསལ་ཡང་། གསོ་བ་རིག་པའི་བག་ཆགས་མཐུ་བརྟས་པས་
ཇི་སྐད་དུ། སྲོག་གི་དབང་བོས་མ་བཟུང་བའི། མི་རོ་བཟང་ཡང་སུ་ཞིག་
ལེན། ཞེས་པ་ལྟ་བུ་དགོངས་མོད་ཀྱི། ཤིང་རྟ་དང་ཤིང་རྟའི་རྒྱན། གཞལ་
མེད་ཁང་དང་དེའི་རྒྱན་ཞེས་པ་དང་། གསེར་གྱི་སྐ་རགས་ནོར་བུས་བརྒྱན་
ཞེས་པ་སོགས་སྲོག་དང་མི་ལྡན་པའི་དངོས་པོ་དུ་མར་རྒྱན་གྱིས་མཛེས་པའི་



སྙན་ངག་གི་གནད་དོན་འགའ་ཞིག་ལ་དཔྱད་པ།།
227
རྣམ་བཞག་མཐོང་ཕྱིན། སྐྱེས་བུའི་ལུས་སྲོག་རྒྱན་གསུམ་ཁོ་ན་དང་བསྟུན་
དགོས་པའི་ངེས་པ་ག་ལ་ཡོད། ལུས་ཡིན་ཕྱིན་སྲོག་དགོས་པར་ངེས་ན་ནི།
མིག་ལ་སོགས་པའི་དངོས་པོ་གཞན་ཡང་ཅིའི་ཕྱིར་སྲོག་མི་དགོས། གོས་མེད་
པའི་གཅེར་བུ་ལ་རྒྱན་ཡང་མི་མཛེས་ཤིང་མི་འཚམས་པས་སོ།། ཞེས་གསུངས་
སོ།།
སྲོག་འདོད་མཁན་ནི། ཟུར་མཁར་བ་བློ་གྲོས་རྒྱལ་བོ་དང་། གྲངས་
ཅན་ལོ་ཙཱ་བ་འཇམ་དཔལ་རྡོ་རྗེ། རྒྱལ་དབང་ལྔ་བ། ཀུན་མཁྱེན་འཇམ་
དབྱངས་བཞད་པ། བསེ་ཚང་བློ་བཟང་དཔལ་ལྡན་སོགས་ཡིན། འདི་
རྣམས་ལས་སྡེ་བཞིས་བསྡུས་པའི་བརྗོད་བྱའི་དོན་རྣམས་སྲོག་ཏུ་གསུངས་ཤིང་།
རྒྱལ་དབང་ལྔ་བའི་དབྱངས་ཅན་དགྱེས་གླུར། སྔོན་བྱུང་གཏམ་ལས་གྱུར་
པའམ། གཅིག་ཤོས་ལེགས་པ་ལ་བརྟེན་པ། ཞེས་པ་འདི་སྙན་ངག་གི་སྲོག་
མདོར་བསྟན་གྱི་གཞུང་དུ་བཞག་ཅིང་། ངེས་བསྟན་གྱི་དཔེར་བརྗོད་དུའང་།
བཅད་ལྷུག་སྤེལ་མའི་ལང་ཚོ་དར་ལ་བབ། སྡེ་བཞིའི་གཏམ་གྱི་སྲོག་ཅན་
རིགས་ལྡན་མ།། སྒྲ་དོན་གབ་ཚིག་ནོར་བུའི་རྒྱན་གྱིས་སྤུད། ཉམས་འགྱུར་
སྙན་པའི་གླུ་དབྱངས་མགྲིན་པར་ལེན།
ཞེས་སྙན་ངག་གི་སྲོག་རྩལ་དུ་བཏོན་ནས་བསྟན་ཡོད་པར་མ་ཟད་དེ་
ལས། ལུས་དང་རྒྱུན་ཡང་རབ་ཏུ་བསྟན། ཞེས་པས་སྲོག་ཤུགས་ལ་བསྟན།
དཔེར་ན། སྲོག་ལྡན་གྱི་སྐྱེས་བུ་ལུས་མཛེས་པ་ལ་རྒྱན་གྱིས་སྤྲས་པ་བཞིན་དུ།
སྡེ་བཞི་སོགས་ཀྱི་བརྗོད་བྱའི་སྲོག་དང་ལྡན་པའི་སྙན་ངག་གི་ལུས་བཅད་ལྷུག་
སྤེལ་མ་ལ། དོན་རྒྱན་སྒྲ་རྒྱན་གབ་ཚིག་གི་རྒྱན་གྱིས་རྣམ་པར་སྨྲས་སོ་ཞེས་ངོམ་
བཤད་དུ་མཛད་ལ། ཞེས་སྲོག་འདོད་པའི་ཤེས་བྱེད་དང་བཅས་རྒྱས་པར་



228
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
གསུངས་པ་ལགས་ན། དཔེའི་སྒོ་ནས་སྙན་ངག་གི་བརྗོད་བྱ་ལ། སྙན་ངག་གི་
སྲོག་ཅེས་འདྲ་བ་རྒྱུ་མཚན་གྱི་སྒོ་ནས་ཐ་སྙད་གསར་གཏོད་བགྱིས་ཏེ། སྙན་
ངག་གི་གཞུང་དོན་གཙོ་བོ་ལ། ལུས་སྲོག་རྒྱན་ཞེས་གཏན་ལ་ཕབ་པ་ནི་ལེགས་
ཆ་མང་ཞིང་། མ་ཚང་ཁ་བསྐངས་ཤིང་གཞུང་ལུགས་འཐུས་ཚང་དུ་གྱུར་ཡོད་
པས་དགེ་མཚན་ལྡན་པའི་གནས་སུ་མཐོང་།
ཚུལ་དེ་གསལ་བོར་བཤད་ན། རྩོམ་པ་པོས་གང་བརྗོད་པར་འདོད་
པའི་དོན་གྱི་རྣམ་པར་བཅད་པའམ་ཁྱད་པར་དུ་བྱས་པའི་རྗོད་བྱེད་ཚིག་གི་
ཕྲེང་བའམ་ངག་གི་རྒྱུན་ལ་ལུས་དང་། གང་བརྗོད་པར་བྱ་བའི་དོན་ལ་སྲོག་
དང་། ཚིག་དོན་མཛེས་ པར་བྱེད་ པའི་ ཐབས་ དམ་ པ་ དག་ ལ་ རྒྱན་ཞེས་
བཏགས་པ་ཡིན་ནོ།།
ཁ་ཅིག་གིས། སྙན་ངག་གིས་བསྟན་དོན་གཙོ་བོ་དང་། བསམ་བློའི་
སྙིང་པོ། སྲོག དགོངས་པ་རྣམས་དོན་གཅིག་མིང་གི་རྣམ་གྲངས་ཡིན་ཞེས་
བྲིས་ཡོད་ པ་ ལ་ འདི་ལྟར་དཔྱད་ དེ། སྤྱིར་སྙན་ངག་གི་ དགོངས་ པའམ་
དགོངས་དོན་ཡང་སྙན་ངག་གི་བརྗོད་བྱ་དང་སྲོག་ཡིན་མོད་ཀྱང་། སྙན་ངག་
གི་སྲོག་གམ་བརྗོད་བྱ་ལའང་དགོངས་པས་ཁྱབ་པར་བྱས་ནས། སྲོག་དང་
དགོངས་པ་གཉིས་དོན་གཅིག་མིང་གི་རྣམ་གྲངས་སུ་བཤད་པ་ནི། ཞིབ་ཆ་མ་
ཐོན་པའི་ཐག་གཅོད་ཅིག་སྟེ། དེ་འདྲའི་བརྗོད་བྱ་དང་དགོངས་པ་གཉིས་
གཅིག་ལ་གཅིག་རྟེན་གྱི་ཚུལ་དུ་ཡོད། རྩོམ་མཁན་གྱི་དགོངས་པ་ཞེས་པ་ནི།
བསམ་པའི་ཀུན་སློང་ངམ་འདུན་པའི་འགྱུ་བ་ཞིག་སྟེ། བརྩམས་ཆོས་ཀྱི་རྒྱུན་
དང་ཐོག་མཐའ་བར་གསུམ་དུ་གནས་པའི་རྩོམ་པ་པོའི་བསམ་པའི་ཀུན་སློང་
གཙོ་བོ་དེ་ལ་ཟེར། སྲོག་ནི་བརྗོད་བྱ་མཐའ་དག་ལ་གོ་ཆོག་པས་སོ།།



༄༅།།སྙན་ངག་གི་གནད་དོན་འགའ་ཞིག་ལ་དཔྱད་པ།
229
བརྗོད་བྱའི་སྲོག་གཅིག་པ་དང་ཕལ་ཆེར་འདྲ་བ་ཡིན་ཀྱང་། དགོངས་
པ་མི་འདྲ་བ་ཡོད་པ་མ་ཟད། དཔེར་ན། རྩོམ་མཁན་ཐ་དད་ཀྱིས་བརྩམས་
ཆོས་སོ་སོའི་དངོས་བསྟན་གྱི་བརྗོད་བྱའི་སྲོག་ཕན་ཚུན་འདྲ་བ་ཡིན་པ་ཡོད་
ཀྱང་རྩོམ་མཁན་གྱི་དགོངས་པ་དང་དགོངས་གཞི་འདྲ་བ་མ་ཡིན་པའང་ཆེས་
མང་པོ་ཞིག་ཡོད་པ་བསྙོན་དུ་མེད། དཔེར་ན་སྙན་རྩོམ་ཞིག་ལ་མཚོན་ན།
སྙན་རྩོམ་དེའི་བརྗོད་བྱའི་སྲོག་དང་རྩོམ་མཁན་གྱི་ཞེ་འདོད་མཐར་ཐུག་སྟེ།
དགོངས་པ་གཉིས་ཟུང་འབྲེལ་དུ་གནས་ཤིང་། བརྩམས་ཆོས་ཀྱི་བསམ་བློའི་
རང་བཞིན་ནམ་དགོངས་པ་ནི། བརྗོད་བྱའི་སྲོག་ལ་བརྟེན་ནས་རིམ་གྱིས་
མཚོན་དགོས་པ་དང་། རྩོམ་མཁན་གྱི་དགོངས་པའི་འགྲོས་ལྟར་བརྗོད་བྱའི་
སྲོག་རྣམས་ཁད་ཀྱིས་སྤེལ་བར་བྱེད་པ་ཡིན།
དེའི་ཕྱིར་བརྩམས་ཆོས་ཀྱི་བརྗོད་བྱའི་སྲོག་དང་། དགོངས་པ་གཉིས་
ནི་ཕན་ཚུན་ཁྱད་པར་ཆེ་ཞིང་། རྟེན་དང་བརྟེན་པའི་ཚུལ་དུ་གནས་པར་
བཤད་ཆོག་ཆོག་ཡིན། དེ་སྐད་དུ། མཁས་དབང་རྒན་དོར་ཞི་ལགས་ཀྱི་སྙན་
རྩོམ་རིག་པའི་ཤེས་བྱ་གནད་བསྡུས་ལས། ཚིག་གི་བརྗོད་བྱ་ཕྱི་ཡི་གདོས་
བཅས་གཟུགས། དོན་གྱི་དགོངས་པ་ནང་གི་རྣམ་ཤེས་ཉིད། སྲོག་མེད་བེམ་
རོ་མཛེས་ཀྱང་སུ་ཡིས་འཁྱུད།། བེམ་གཟུགས་མེད་པར་རྣམ་ཤེས་གང་ལ་
བརྟེན། ཞེས་གདོས་བཅས་ལུས་ཀྱི་ཕུང་བོར་རྣམ་ཤེས་ཀྱི་རྟེན་བྱས་པ་བཞིན།
ཚིག་གི་བརྗོད་བྱའི་སྲོག་ལ་དགོངས་པའམ་བསམ་པའི་ཀུན་སློང་གི་རྟེན་བྱས་
ཡོད་པའི་བརྗོད་བྱ་དང་དགོངས་པ་གཉིས་གཅིག་ལ་གཅིག་རྟེན་གྱི་ཚུལ་དུ་
འབྲེལ་བ་སོགས་གོ་སླ་གནད་བསྡུས། ཚིག་ཉུང་དོན་གསལ་དུ་གསུངས་ཡོད་
པ་ལྟར་རོ།།



230
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
སྙན་ངག་གི་ཉམས་འདོན་ཚུལ།
སྤྱིར་སྙན་རྩོམ་གྱི་ཉམས་དང་འགྱུར་བ་ནི། འཆི་མེད་མཛོད་ལས།
ཡིད་ཀྱི་རྣམ་འགྱུར་བསམ་པའོ། ཞེས་འབྱུང་བ་ལྟར། དགའ་བ་དང་ཁྲོ་ག
སོགས་ཡིད་ཀྱི་རྣམ་འགྱུར་རམ་བསམ་པའི་ཀུན་སློང་གཡོས་པ། ལུས་ངག་ཏུ་
མ་ཤར་བ་ནི། འགྱུར་བའམ་བསམ་པ་ཡིན་ལ། དེ་ཉིད་རྒྱས་པར་གྱུར་པས་
འཛུམ་པའམ་ཁྲོ་གཉེར་ལྟ་བུ་ལུས་ངག་གི་བྱ་བས་གསལ་བར་བྱས་པ་ཉམས་
ཡིན་ལ། སེམས་ཀྱི་འགྱུར་བ་ལས་ལུས་ངག་གི་ཉམས་བྱུང་བ་ཡིན་པས། དེ་
གཉིས་རྒྱུ་འབྲས་ཀྱི་ཚུལ་དུ་གནས་ཤིང་། དེ་དག་གི་དབྱེ་བ་འདོད་ལུགས་མང་
ཡང་། སྙན་ངག་གི་སྐབས་འདིར་བསྡུས་པ་ནི། སློབ་དཔོན་རཏྣ་ཤི་རཱིས།
དགའ་དང་དགོད་དང་མྱ་ངན་དང་། ཁྲོ་དང་སྤྲོ་བ་དེ་བཞིན་འཇིགས།།
སྐྱུག་བྲོ་ངོ་མཚར་ཞེས་པ་རྣམས།། གནས་བྱེད་འགྱུར་བར་རབ་ཏུ་གྲགས།།
འགྱུར་བ་དེ་འཕེལ་ ཉམས་ཡིན་ཏེ། སྒེག་དང་དགོད་དང་སྙིང་རྗེ་དང་
དྲག་པོ་དཔའ་བ་འཇིགས་བྱེད་དང་། མི་སྡུག་རྨད་བྱུང་མིང་ཅན་ཞེས།།
བརྒྱད་རྣམས་གར་གྱི་ཉམས་སུ་བཤད།། ཅེས་གསུངས་པ་ལྟར། དགའ་བ་ལ་
སོགས་པའི་འགྱུར་བ་དང་། སྒེག་པ་ལ་སོགས་པའི་ཉམས་ཏེ། ཁོང་ནས་
དགའ་བའི་འགྱུར་བ་འཕེལ་བ་ལས། ཕྱི་རོལ་སྒེག་ཅིང་མཛེས་པའི་ཉམས་
དང་། དེ་བཞིན་དུ་སྤྲོ་བ་ལས་དཔའ་བའི་ཉམས་དང༌། དགོད་བྲོ་བ་ལས་
བཞད་གད་ཀྱི་ཉམས་དང་། ཤི་འབྲལ་ སོགས་ ཀྱི་ མྱ་ ངན་འཕེལ་ བ་ལས།
བཞིན་མདངས་ཉམས་ཤིང་སྙིང་རྗེའི་ཉམས་དང་
། ཁྲོ་བལས་སྨིན་མ་བསྡུས་
ཤིང་དྲག་པོའི་ཉམས་དང་
། འཇིགས་པ་ལས་སྐྲག་པ་དང་བག་འཁུམས་པའི་



༄༅།།སྙན་ངག་གི་གནད་དོན་འགའ་ཞིག་ལ་དཔྱད་པ།
231
ངོ་
ཉམས་དང་། སྐྱུག་བྲོ་བ་ལས་ཞེ་མེར་ཞིང་མི་སྡུག་པའི་ཉམས་དང་།
མཚར་བ་ལས་རྨད་དུ་བྱུང་བའམ་ཧ་ལས་པའི་ཉམས་ཏེ། ཡིད་ཀྱི་འགྱུར་ག་
ལས་བྱུང་བའི་ཉམས་འདི་རྣམས་ནི། ལེའུ་གཉིས་པར་དཔེར་བརྗོད་དང་
བཅས་རྒྱས་པར་ཡོད་ལ། སྙན་ངག་ནི་དེ་ལྟ་བུའི་ཉམས་དང་འགྱུར་བའི་ཚུལ་
ཚིག་གི་ལམ་ནས་དྲངས་ཏེ་རོ་ཉམས་ཕུན་སུམ་ཚོགས་པའི་སྒོ་ནས་སྦྱར་ཞིང་
བརྗོད་དོན་དངོས་གནས་གཟུགས་སུ་འཆར་རྒྱུ་ཡོད་པ་ལྟ་བུ་ཞིག་ཡིན་དགོས།
འདིར་ཉམས་སྔོན་དང་འགྱུར་བ་ཕྱིས་སུ་བྱས་པ་ནི། སྨྲ་བ་བོས་ངག་ཏུ་
བརྗོད་པའི་རོ་ཉམས་རྒྱུར་གྱུར་པ་ཉིད་སྔོན་དང་། ཕ་རོལ་ཉན་པ་བོའི་རྒྱུད་ལ་
དེའི་འབྲས་བུར་གྱུར་པའི་འགྱུར་བ་ཕྱིས་འཆར་བ་ལ་དགོངས་པ་ཡིན་ནོ་ཞེས་
འབྲུག་སྤྲུལ་གྱིས་གསུངས་སོ།།
སྙན་པ་ཞེས་པ་ནི། རྗོད་བྱེད་ཚིག་ཙམ་མ་ཡིན་པར་བརྗོད་བྱ་དོན་དང་
རྗོད་བྱེད་ཚིག་གཉིས་ཀ་མྱོང་བྱའི་རོ་ཉམས་ཕུན་སུམ་ཚོགས་པ་དང་ལྡན་པར་
བྱེད་པའི་སྦྱོར་བ་གང་ཡིན་པ་དེ་དག་ནི་སྙན་པ་ཉིད་དུ་གྲུབ། རྒྱུས་འབྲས་བུ་
སྐྱེད་པ་དང་མཚན་ཉིད་ཀྱིས་མཚོན་བྱ་ལེགས་པར་མཚོན་པ་ལྟ་བུའི་གྲུབ་འབྲས་
དང་། ཚིག་དང་དོན་ལ་རོ་ཉམས་ཕུན་སུམ་ཚོགས་པ་དང་ལྡན་པ་ཞིག་ཡིན་ཚེ།
སྒྲ་དོན་གཉིས་ཀར་སྙན་པའི་ཉམས་དང་ལྡན་པས། ཇི་ལྟར་བུང་བ་རྣམས་ལ་
སྦྲང་རྩིས་དགའ་བར་བྱེད་པ་དེ་བཞིན་དུ་བློ་གྲོས་དང་ལྡན་པའི་སྙན་ངག་
མཁན་རྣམས། སྙན་ངག་གི་ཉམས་ཕུན་སུམ་ཚོགས་པ་དེས་དགའ་ཞིང་མགུ་
བར་བྱེད་དོ།།
དེས་ན་འདིའི་ཉམས་དང་ལྡན་པ་ཞེས་པའང་། སྒྲ་དོན་གཉིས་ཆར་
སྙན་པ་དང་ལྡན་ཞིང་། སྙན་ངག་གི་ཉམས་ཤེས་པའི་སྐྱེ་བོ་ཞིག་ཡིན་ཚེ་



232
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
བཀླགས་ཙམ་གྱིས་ཡིད་དགའ་བ་དང་ཆགས་པར་བྱེད་པའི་བྱེད་ལས་དང་ལྡན་
པ་ལྟ་བུ་ཞིག་དགོས། སྒྲ་རྒྱན་དང་ལེའུ་བར་བའི་དོན་རྒྱན་གྱི་ཉམས་ལ་གཙོ་
བོར་གོ་དགོས་སོ།།
ད་དུང་ཚུལ་དེ་ཅུང་ཟད་གསལ་བར་བཤད་ན། སྒྲའི་ཉམས་དང་།
དོན་གྱི་ཉམས་དང་། གཉིས་ཀ་ལ་གྲོང་ཚིག་སྤོང་ཚུལ་དང་གསུམ་མོ།།
དང་པོ་སྒྲའི་ཉམས་ནི། ལེའུ་དང་པོ་ལྟར་ན། རྗོད་བྱེད་ཚིག་གི་ཡན་
ལག་ཏུ་གྱུར་པའི་ཡི་གེ་རྐང་བ་ ཐོག་མར་གང་སྦྱར་བ་དེའི་སྐྱེ་གནས་དང་།
དབྱངས་དང་། བརྩེགས་པ་དང་། རིང་བོ་སོགས་ཅི་རིགས་སུ་གནས་པ་དེ་
དང་མཚུངས་པའི་སྒྲ། ཚིག་ཕྱི་མ་རྣམས་སུའང་ཉེ་བར་སྦྱར་བ་དང་། དེ་
དང་འདྲ་བར་ཡི་གེ་གཅིག་ཡང་ཡང་བསྐོར་བའི་རྗེས་ཁྲིད་དང་བཅས་པའི་ཚིག་
མཚུངས་ཉེ་བའི་སྒྲའི་ཉམས་དང་།
གཞན་ཡང་དཔེར་ན། རྐང་བ་དང་པོ་ལ་གཟུགས་མཚུངས་པ་ཉེ་བར་
བཀོད་ན། གཉིས་པ་ལ་ཡི་གེ་སྐྱེ་གནས། གསུམ་པ་ལ་དབྱངས། བཞི་བ་ལ་
བརྩེགས་པ་མཚུངས་པར་བྱས་པ་ལྟ་བུ། རྐང་བ་རེ་ལ་རིགས་མཐུན་པ་རེ་དང་།
ཚིགས་སུ་བཅད་པ་གཅིག་ལ་རིགས་མི་མཐུན་པས་མི་མཉམ་པར་འགྱུར་བ་ལྟ་
བུ་སོགས་སྒྲའི་སྦྱོར་སྟངས་ཀྱི་རོ་ཉམས་བསམ་གྱིས་མི་ཁྱབ་ཅིང་། སྒྲ་ཉམས་
ཕུན་སུམ་ཚོགས་པ་དང་ལྡན་པས་ཉན་པ་བོ་རྣམས་ཀྱི་ཡིད་དང་རྣ་བའི་དབང
བོ་ལ་སྙན་པའི་ཡོན་ཏན་གྱི་སྐལ་བ་བཟང་པོ་དང་ལྡན་པར་བྱེད་པ་ལྟ་བུ་རྣམས་
སོ།།
གཉིས་པ་དོན་གྱི་ཉམས་ནི། གོང་དུ་བཤད་པ་ལྟ་བུའི་རྗོད་བྱེད་ཚིག་གི་
སྒྲའི་ཉམས་སྣ་ཚོགས་ངག་གི་སྦྱོར་བའང་སྙན་པའི་རོ་ཉམས་ཕུན་སུམ་ཚོགས་པ་



༄༅།།སྙན་ངག་གི་གནད་དོན་འགའ་ཞིག་ལ་དཔྱད་པ།
233
དང་ལྡན་པ་ཡོད་ཀྱང་། ལེའུ་བར་བའི་བཤད་པའི་རང་བཞིན་བརྗོད་པ་
སོགས་དོན་རྒྱན་དང་། སྒེག་པ་ལ་སོགས་པའི་དངོས་པོ་རྣམས་ཀྱི་དོན་གྱི་
ཉམས་ཕུན་སུམ་ཚོགས་པ་དང་མི་ལྡན་ན། སྒྲ་སྙན་པ་ཙམ་གྱིས་སྙན་ངག་ཏུ་
གཏན་ནས་མི་འགྱུར་ཏེ། དཔེར་ན། པི་ཝང་དང་གླིང་བུའི་སྒྲ་བཞིན་བརྗོད་
དོན་གྱིས་སྟོངས་ན། སྲོག་དང་བྲལ་བའི་བུད་མེད་གཞོན་ནུ་མའི་བེམ་པོ་ལྟར་
དགའ་བར་བྱེད་པའི་སྤྱོད་ཡུལ་དུ་མི་འགྱུར་བས། ཐུན་མོང་དང་ཐུན་མོང་མ་
ཡིན་པའི་རྒྱན་དང་སྙན་ངག་འབྲི་བའི་སྐབས་ཐམས་ཅད་དུ་དཔེ་དོན་ཆ་མཉམ་
པ། དོན་གྱི་གནད་དུ་ཐིངས་པ། ལུང་འདྲེན་གང་བྱས་མཐའ་དག་ཤེས་བྱེད་
གཏན་ཚིགས་སུ་འགྲོ་བ་སོགས་བརྗོད་དོན་གྱི་ཉམས་ཁྱད་པར་ཅན་དང་ལྡན་པ་
གལ་བོ་ཆེའི་གནས་སུ་བྱའོ།།
ཚིག་གི་གྲོང་བ།
གསུམ་པ་སྒྲ་དོན་གྱི་གྲོང་བ་སྤོང་ཚུལ་ནི། གོང་དུ་བསྙད་པ་ལྟར་སྒྲ་
དོན་གྱི་ཉམས་ཕུན་སུམ་ཚོགས་པར་སྒྲུབ་པ་ལ། ཚིག་གི་གྲོང་བ་དང་། དོན་
གྱི་གྲོང་བ་གཉིས་སོ་སོར་ངོས་ཟིན་དགོས།
དེས་ན། སྒྲའི་གྲོང་བའམ་ཚིག་གི་གྲོང་བ་ནི། སྙན་པའམ་ལེགས་པའི་
ཅིག་ཤོས་མི་ལེགས་ པ་ སྟེ། དེ་ཡང་ཚིག་མཚམས་སྦྱོར་ལུགས་སམ་གཅོད་
མཚམས་ལོག་ པའི་དབང་གིས་ གྲོང་ཚིག་ཞུགས་ པ་དང་། ཚིག་གི་གཅོད་
མཚམས་ཐ་མི་དད་ཅིང་དོན་ལ་སྐྱོན་མེད་ཀྱང་། ངག་ཚིག་ཚོགས་པ་ལ་བརྟེན་
ནས་གོ་བྱ་ཐ་དད་པ་གཉིས་སུ་འགྱུར་བའི་དབང་གིས་བརྗོད་བྱའི་དོན་དངོས་



234
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
དེ་སྟོན་མི་ནུས་པར། ངག་དོན་ལ་ཞུགས་པའི་གྲོང་ཚིག་དང་གཉིས་ཡོད།
དང་པོ་ཚིག་གི་གཅོད་མཚམས་ལ་ཞུགས་པ་ནི། དཔེར་ན། མོ་མཚན་
བཟང་ལྡན་འདི་ཡིས་ནི།། ཁྱིམ་གཉིས་སུ་ནི་ཕུན་ཚོགས་བསྐྱེད།། ཞེས་བརྗོད་
ན་མོ་མཚན་ཞེས་གཅོད་མཚམས་ཀྱི་དབང་གིས་བུད་མེད་ཀྱི་དགེ་མཚན་ལ་གོ་
མི་ཐུབ་པར་བུད་མེད་ཀྱི་མཚན་མ་ལ་གོ་བར་འགྱུར་ཞིང་། དེ་འདྲའི་གྲོང་ཚིག་
སྤངས་ནས། མཚན་བཟང་ལྡན་པ་འདི་ཡིས་ནི།། ཞེས་བརྗོད་ན་གྲོང་ཚིག་ཏུ་
མི་འགྱུར་བར་མ་ཟད་སྙན་འཇེབས་རོ་ཉམས་དང་ལྡན་པ་ལྟ་བུའོ།།
གཉིས་པ་ངག་དོན་ལ་གྲོང་ཚིག་ཞུགས་པ་ནི། དཔེར་ན། མཛེས་མའི་
ལུས་ཀྱི་པདྨ་རབ་ཏུ་རྒྱས། ཞེས་པས་མཛེས་མ་པདྨའི་གཟུགས་སུ་བཀོད་དེ་
བརྗོད་པ་ཡིན་ཀྱང་
། དོན་དེ་མི་གོ་བར། པདྨ་ཞེས་པ་བུད་མེད་ཀྱི་མཚན་མ་
ལ་གོ་ནས་དོན་ལོག་འགྲོ་སྲིད་པ་ལྟ་བུ་ཡིན། དེ་འདྲའི་གྲོང་ཚིག་སྤངས་ནས།
མཛེས་སྡུག་ལུས་ཀྱི་པདྨའི་འདབ་བརྒྱ་གྲོལ། ཞེས་བརྗོད་ཚེ་གྲོང་ཚིག་མ་
ཞུགས་པར་མ་ཟད་རོ་ཉམས་ཁྱད་པར་ཅན་དང་ལྡན་ནོ།།
དོན་གྱི་གྲོང་བ།
དོན་གྱི་གྲོང་བ་ནི། གྲོང་ཚིག་ཅེས་པ་མཐའ་འཁོབ་ལུང་ཤུར་ལྟ་བུའི་
སྐད་རིགས་ཙམ་ལ་ མི་ གོ་བར་ཕལ་ བའི་ སྐད་ རིགས་ དངོས་ ལ་ འཇུག་ སྟེ།
དཔེར་ན། འདོད་པའི་གཏམ་སྣ་ཚོགས་སྨྲ་བའི་སྐབས་རྣམས་སུ་ཕལ་སྐད་
དངོས་དང་། ངོ་ཚ་ཞིང་ཞེ་མེར་བའི་ཚིག་དམར་རྗེན་དུ་སྨྲ་བ་ལྟ་བུར་བཤད་
པ་ཡིན་པས། འདོད་གཏམ་ལྟ་བུ་རྗོད་བྱེད་ཀྱི་ཚིག་ལ་གྲོང་ཚིག་གམ་བརྗོད་བྱ་



༄༅།།སྙན་ངག་གི་གནད་དོན་འགའ་ཞིག་ལ་དཔྱད་པ།
235
དམར་རྗེན་གྱི་ཕལ་སྐད་དངོས་སྨོས་ན། ཞེ་མེར་ཞིང་བཞད་གད་ཀྱི་རྒྱུར་
འགྱུར་བར་མ་ཟད། ངག་དོན་མི་མཛེས་ཤིང་སྙན་པའི་ཉམས་ཀྱང་མེད་པར་
འགྱུར་ཏེ། དཔེར་ན། སྙན་གཞུང་དུ། འདོད་ལྡན་བདག་ལ་གཞོན་ནུ་མ།།
ཁྱོད་ནི་ཇི་ལྟར་འདོད་མི་བྱེད།། ཅེས་འདོད་པའི་འདོད་ཆགས་དང་ལྡན་པ་
བདག་ལ། ཀྱེ་གཞོན་ནུ་མ་ཞེས་བོས་ནས། ཁྱོད་ཀྱིས་བདག་ལ་འདོད་པ་སྤྱོད་
དུ་འཇུག་པ་ཅིའི་ཕྱིར་མི་བྱེད་དེ་བྱེད་དགོས་སོ།། ཞེས་འདོད་ལྡན་གྱིས་ཚོགས་
པའི་དབུས་སུ་དབྱུང་མི་རུང་བའི་གྲོང་ཚིག་དམར་རྗེན་དུ་སྨྲས་པ་དེ་ལྟ་བུ་གྲོང་
བའི་དོན་གྱི་བདག་ཉིད་དུ་བཤད་ཅིང་ཉམས་སྙན་པ་མིན་པའི་ཕྱོགས་སོ།།
གཞན་ཡང་དཔེར་ན། བདག་གི་ཡིད་ལ་ཆགས་ པ་ རྒྱུས། ང་ཡི་
སེམས་ནི་ཁྱོད་ལ་དགའ། ལྟ་བུའོ།། དེ་ལྟའི་གྲོང་བའི་བརྗོད་སྟངས་སྤངས་
ནས་བརྗོད་བྱའི་དོན་དེ་གྲོང་བ་མ་ཡིན་པས་བརྗོད་ན། གཡོན་མིག་འདོད་པ་
གཏུམ་པོ་ནི། ངེས་པར་བདག་ལ་བརྩེ་བ་མེད། ཁྱོད་ལ་ཁྲོ་མེད་དགའ་ཞེས་
པ། གྲོང་བའི་དོན་མེད་ཉམས་དང་ལྡན། ཞེས་གཡོན་མིག་མ་ཞེས་ཆགས་
པའི་ཟུར་མིག་གིས་གཡོན་ཕྱོགས་སུ་ལྟ་བའི་སྒེག་ཆོས་ཅན་གྱི་མཛེས་མ་ལ་བོས་
ནས། འདོད་པའི་འདོད་ཆགས་ཞེས་བྱ་བའི་འདོད་སྲེད་གཏུམ་པོ་འདིས་ནི།
ངེས་པར་བདག་ལ་བརྩེ་བ་མེད་པར་གདུང་བར་བྱེད་མོད་ཀྱང་། ཁྱོད་ལ་འདི་
ཁྲོ་བ་མེད་པར་དགའ་ཞིང་དུང་བར་བྱེད་དོ།། ཞེས་འཁྱོག་པར་བརྗོད་པས་རོ་
ཉམས་ཁྱད་པར་བ་དང་ལྡན་པའི་ཕྱོགས་སོ།།
གཞན་ཡང་། དཔེར་ན། འདོད་པའི་ཆུ་གཏེར་རབ་ཏུ་རྒྱས།། ཡིད་
ཀྱི་བརྟན་པ་ཀུན་ནས་འཕྲོག། ལྟ་བུའོ།།
དོན་ལ་ དཔེར་བརྗོད་དེ་དག་འདོད་ པའི་གཏམ་ དུ་མཚུངས་ཀྱང་།



236
༄༅ཀམུ་འཛོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
དཔེར་བརྗོད་སྔ་མ་གཉིས་ལྟ་བུའི་གྲོང་བའི་དོན་དེ། ཕྱི་མ་གཉིས་ལྟ་བུ་རྗོད་པ་
མཛེས་པའི་ལམ་གྱིས་བསྒྲིབས་ཤིང་སྙན་པའི་ཉམས་འགྱུར་ཕུན་སུམ་ཚོགས་
པའི་རོ་ཉམས་དང་ལྡན་པ་ལྟ་བུ་ཞིག་ཡིན་དགོས། དཔེ་དེ་ཙམ་གྱིས་བརྗོད་བྱ་
གཞན་དག་ལའང་གཅིག་ཤེས་ཀུན་གྲོལ་གྱི་ཚུལ་དུ་གོ་བར་བྱའོ།།
དེ་དག་གནད་བསྡུས་སུ་བཤད་ན། མཁས་དབང་དོར་ཞི་ལགས་ཀྱི་
སྙན་རྩོམ་རིག་པའི་ཤེས་བྱ་གནད་བསྡུས་ལས། ལ་ལས་ཚིག་དང་ལ་ལས་དོན་
ལ་སྲིད། འགའ་ཞིག་ཚིག་དོན་གཉིས་ཆར་གལ་ཆེར་འཛིན། རིམ་བཞིན་
གླིང་བུའི་སྒྲ་དང་གཅེར་བུའི་ལུས། འཕྱོར་སྒེག་རྒྱན་ལྡན་མཛེས་མ་དཔེ་རུ་
འོས།
ཞེས་ཚིག་ཉམས་ཙམ་ལས་མེད་པ་ནི་གླིང་བུའི་སྒྲ་ལྟ་བུ་དང་། དོན་
ཉམས་ཙམ་ལས་མེད་པ་ནི་བུད་མེད་གཅེར་བུའི་ལུས་ལྟ་བུར་སྐྱོན་དུ་བསྟན་
ཅིང་། ཚིག་དོན་གཉིས་ཀའི་ཉམས་དང་ལྡན་པ་ནི། རྒྱན་གོས་བཟང་པོས་
རྣམ་པར་སྒེག་པའི་ན་གཞོན་མཛེས་མ་དང་མཚུངས་པར་གསུངས་པ་ལྟར་ཡིན་
པས། སྙན་ངག་རྒྱས་བསྡུས་བར་མ་གང་ཡིན་ཀྱང་སྒྲ་དོན་གང་རུང་གི་གྲོང་
བའི་ཚིག་ཞུགས་ན། སྒྲ་ཉམས་དོན་ཉམས་གཉིས་ཆར་ཞན་པར་འགྱུར་བས།
སྙན་ངག་སྨྲ་བའི་མཁས་པ་རྣམས་ལ་དགའ་བ་སྐྱེད་པ་ལྟ་ཅི། ཕལ་བའི་སྐྱེ་བོ་
རྣམས་ཀྱིས་ཀྱང་འཕྱ་དམོད་དང་བཞད་གད་ཀྱི་གནས་སུ་བྱེད་པར་འགྱུར་རོ།།
དེས་ན་ཚིག་དོན་གྱི་ཆ་གང་ཐད་ལའང་། གྲོང་བས་ མ་ གོས་ ཤིང་།
སྙན་འཇེབས་ཡིད་དབང་འཕྲོག་པ་སྙན་ངག་གི་ཡོན་ཏན་གྱི་ཉམས་འགྱུར་ཕུན་
སུམ་ཚོགས་པ་དང་ལྡན་པའི་ཐབས་ལམ་བཟང་པོར་རྣམ་པ་ཀུན་ཏུ་འབད་པར་
བྱ་དགོས་པའི་གནས་སུ་ཆེའོ།།



༄༅།།སྙན་ངག་གི་གནད་དོན་འགའ་ཞིག་ལ་དཔྱད་པ།
237
སྙན་ངག་གི་ཉམས་འདོན་པ་ལ་དམིགས་བསལ་དུ་
ཉམས་འཇོག་དགོས་པའི་སྐོར།
སྙན་ངག་གི་ཉམས་འདོན་ཚུལ་ལ་གལ་ཆེ་བའི་གནད་དོན་འགའ་ཞིག་
ཅུང་ཟད་གླེང་ན། བཅད་ལྷུག་སྤེལ་མའི་རྩོམ་ཡིག་རིང་ཐུང་གང་ལ་མཚོན་
ནའང་། བརྡ་སྤྲོད་སུམ་རྟགས་དག་གསུམ་གྱི་དགོངས་དོན་དང་མཐུན་ལ།
ཕྲད་དང་རྣམ་དབྱེ་མིང་ཚིག་སོགས་ཀྱི་སྦྱོར་ཚུལ་དང་མི་འགལ་བ། ཚིག་
འབྲེལ་མེད་ཉག་ཉོག་དང་། རྡོ་ཆག་བཙན་བསྒྲིགས་ལྟ་བུ་མ་ཡིན་པར། ཚིག་
དོན་ཕན་ཚུན་འབྲེལ་ཆེ་ཞིང་གཅིག་གིས་གཅིག་ལ་ཕན་འདོགས་པའི་ཚུལ་དུ་
ལེགས་པར་བསྡེབས་ནས། གང་བརྗོད་པར་བྱ་བའི་དོན་རྣམས་བདེ་བླག་ཏུ་
སྟོན་པ། ཚིག་སྔ་ཕྱི་འབྲེལ་ཆགས་ཤིང་ལྷུ་འགྲིག་པ། བརྗོད་དོན་གྱི་གནད་ལ་
ཐིངས་པའི་དཔེ་དང་། གཏན་ཚིགས་སོགས་གང་འཚམ་གྱི་སྒོ་ནས་འགོད་པ་
དང་། ཉམས་འགྱུར་ཕུན་སུམ་ཚོགས་པ་སྦྱིན་པའི་སྙན་ངག་གི་རྒྱན་གྱི་མཚན་
ཉིད་ཚང་བ་སོགས་ནི། སྙན་ངག་གི་ཚིག་སྦྱོར་ལེགས་པོ་འབྱུང་བའི་ཐབས་
དམ་པ་ཡིན་ལ། དེ་ལས་ལྡོག་སྟེ་མིང་ཚིག་བཀོལ་སྟངས་དང་། རྣམ་དབྱེ་
ཚིག་ཕྲད་སོགས་ཀྱི་སྦྱོར་ཚུལ་གོ་ལོག་སྟེ། དགོས་སར་མི་འཇོག་མི་དགོས་སར་
འཇོག་པ་ལྟ་བུ་སོགས་བརྡ་སྤྲོད་ཀྱི་ལུགས་དང་འགལ་ཞིང་། རྒྱ་སྐད་རང་སྐད་
དུ་བསྲེས་པ། མཚམས་སྦྱོར་གྱི་སྒྲ་ཆད་ཅིང་སྔ་ཕྱི་འབྲེལ་མི་ཆགས་པ། རྗོད་
བྱེད་ཚིག་གི་སྦྱོར་སྟངས་ལོག་པའི་དབང་གིས། བརྗོད་འདོད་ཀྱི་དོན་ཇི་ལྟ་བ་
བཞིན་མཚོན་ཐུབ་ཀྱིན་མེད་པ་སོགས། མ་དག་རྒྱུན་འབྱམས་སུ་གནས་པ།
དུས་དེབ་དང་། ཚགས་པར། རྩོམ་དེབ་སོགས་ཀྱི་ནང་དུ་ཞིང་ནང་ལ་ལྡུམ་



238
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
བུ་བཞིན་དུ་ཁྱབ་འདུག་པར་དཔྱོད་ལྡན་རྣམས་ཀྱིས་གླེང་བཞིན་ཡོད་པ་ནི་ཆེས་
མད་པར་སྣང་བས། བོད་ཀྱི་རྩོམ་རིག་དང་། སློབ་གསོའི་འཕེལ་རྒྱས་ལ་
བསམ་ན་ཐུགས་ཤིན་ཏུ་གཞོལ་དགོས་པའི་གནས་སུ་ཆེའོ།།
སྙན་ངག་ཐོག་མར་སློབ་པའི་སློབ་མ་ཞིག་ལ་མཚོན་ན། སྙན་ངག་
མཁས་པའི་སློབ་དཔོན་གྱི་དྲུང་དུ། ལེའུ་གསུམ་གའི་རྒྱན་སོ་སོའི་མཚན་ཉིད་
ཚང་ངེས་ཀྱི་དཔེར་བརྗོད་རྒྱས་པར་འཇོག དེ་རྗེས་སྔོན་བྱོན་སྙན་ངག་སྨྲ་
བའི་མཁས་དབང་རྣམས་ཀྱི་བརྩམས་ཆོས་ངག་གི་བདུད་རྩི་ལྟ་བུའི་སྒྱུ་རྩལ་
རྣམས་ཀྱང་རང་གི་བློར་ལེན་ཅི་ཐུབ་ལ་བརྩོན་པར་བྱེད་དགོས་ཏེ། སྙན་ངག་
མཁས་པའི་རྒྱུར་སྐྱེས་སྦྱངས་ཀྱི་ཡོན་ཏན་གཉིས་དགོས་ལ། སྦྱངས་སྟོབས་ཀྱི་
ཡོན་ཏན་ནི་རྒྱུའི་གཙོ་བོ་ཡིན། རང་གཞན་གྱི་ཉམས་མྱོང་གིས་རྩོམ་ཡིག་འབྲི་
བའི་སྨྱུག་རྩེ་གང་དགར་བསྐྱོད་པའི་གོ་སྐབས་སུ་སླེབས་ཚེ། རྒྱན་སྣ་ཚོགས་
བསྲེས་ནས་སྦྱོར་བ་དང་། རྒྱན་རེ་གཉིས་ཀྱི་མཚན་ཉིད་ཚང་བར་སྦྱོར་བ་
སོགས་ཏེ་བརྗོད་བྱ་སྣ་ཚོགས་བྱས་ནས་རྩོམ་ཡིག་མང་པོ་འབྲི་བ་ནི། ཕུལ་བྱུང་
སྙན་ངག་པར་འགྱུར་བའི་རྒྱུ་རྐྱེན་གཙོ་བོ་ཡིན་ནོ།
ཡུལ་དུས་ཀྱི་དགོས་དབང་དང་འབྲེལ་བར་སྤྱིར་རྗོད་བྱེད་ཚིག་གང་
ལའང་། དོན་དང་གོ་བ་ངེས་ཅན་དུ་ཡོད་དགོས་ཀྱི། དགོས་མེད་ཀྱི་ཚིག་
ལྷག་རྣམས་དང་། ཉག་ཉོག་གི་ཚིག་ཚོགས་དོར་ནས་བརྗོད་པ་ངོས་གཙང་
དགོས། ནོར་སོ་ཡོད་པ་དང་། དོན་གསལ་བོར་མི་ཐོན་ཕྱིར་མི་འཇོག་ཀ་
མེད་ཡིན་ན་མ་གཏོགས། རྣམ་དབྱེ་དང་ཚིག་ཕྲད་བསྡུ་ཅི་ཐུབ་བྱེད་དགོས།
ཚིགས་བཅད་ལ་རྣམ་དབྱེ་སོགས་ཕྲད་རང་བཞིན་གྱིས་ཉུང་བས་ཚིག་སྡུད་མང་
ལ། ཚིག་ལྷུག་ལ་ཚིག་སྡུད་མང་ན་ལྷག་པར་མཛེས་ཤིང་། ལྷུག་པའི་གསོས་



༄༅།།སྙན་ངག་གི་གནད་དོན་འགའ་ཞིག་ལ་དཔྱད་པ།
239
དང་སྙིང་པོར་འགྲོ་བས་ཚིགས་བཅད་གཅིག་གི་ནང་དུ་སྒྲ་རྒྱན་དང་བསྐོར་བའི་
རྒྱན་སོགས་ལ་བསམ་བཞིན་ཡི་གེ་འདྲ་བ་དང་། དབྱངས་དང་། སྐྱེ་གནས་
མཚུངས་པ་དག་སྦྱར་བ་ཡིན་ན་ཆེས་མཛེས་མོད་ཀྱི། དེ་ལྟར་མིན་ན་ཚིགས་
བཅད་གཅིག་གི་ནང་དུ། ཡི་གེ་དང་། དབྱངས་དང་། སྐྱེ་གནས་དང་།
མིང་ཚིག་སོགས་རིགས་འདྲ་མང་པོ་དང་། རབ་ཏུ་ཤིན་ཏུ་མཆོག་ཏུ་ཞེས་པ་ལྟ་
བུ་སོགས་ཁ་སྐོང་གི་ཚིག་ལྷག་སྤུངས་ན་གཏན་ནས་མི་མཛེས་ཤིང་། བྱེད་
འབྲེལ་སོགས་ཀྱི་རྣམ་དབྱེ་ཚིག་ཕྲད་མང་བ་དང་། ལྷག་པར་ཕྲད་རིགས་འདྲ་
མང་པོ་ལྷན་ཅིག་ཏུ་སྤུངས་ན་དེ་བས་མི་མཛེས་ཤིང་ཚིག་རྫོབ་ཅན་དུ་འགྱུར་
བར་སྣང་ངོ་།
དཔེར་ན། ཡོན་ཏན་བསླབས་ནས། མཁས་པར་གྱུར་ནས། བསྟན་
བཅོས་བརྩམས་ནས། ཞེས་པ་ལྟ་བུའི་ཚིག་མཐའི་ཕྲད་མང་ན་མི་ སྙན་ལ།
ལྷག་པར་མི་མཛེས་པས། དོན་དེ་ལྟར་སྟོན་པའི་ཕྲད་གཞན་དུ་བསྒྱུར་བའམ།
དེ་དག་བསྡུས་ནས། ཡོན་ཏན་བསླབས། མཁས་པར་གྱུར། བསྟན་བཅོས་
བརྩམས་ཞེས་བྲིས་ན་དོན་གོ་བ་ལ་ཁྱད་པར་མེད་ཅིང་། སྒྲ་སོར་ཡང་ལ་མཛེས་
པར་འགྱུར་བ་སོགས་ཀྱི་དགེ་མཚན་དང་ལྡན་པས། སྙན་ངག་ལ་མགུ་བའི་
དོན་གཉེར་མཁན་རྣམས་ཀྱིས་ཤེས་དགོས་པའི་མན་ངག་ཅིག་ཡིན་པར་འབྱུང་
ངོ་།
གཞན་ཡང་། སྙན་ངག་གི་ཉམས་འདོན་པ་ལ་མིང་ཚིག་བཀོལ་སྟངས་
སོགས་ལས་ཐོན་པ། དཔེར་ན། དྲི་མ་མེད་པ་ལ་དྲི་མས་སྤངས་པ་དང་། ར་
རིས་དབེན་ཞེས་དང་། ཡི་གེ་འབྲི་བ་ལ། སོར་མོས་བྲོ་གར་འཁྲབ། ཅེས་
དང་། པདྨ་བཞད་པ་ལ། མཚོ་སྐྱེས་འདབ་མས་ཟེའུ་འབྲུར་འཁྱུད་པ་བཏང་།



240
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ཞེས་དང་། རེ་བ་མ་གྲུབ་པ་ལ། འདོད་པའི་རི་མོ་རྒྱང་དུ་གྱུར། ཅེས་དང་།
རང་གི་མཛའ་གྲོགས་གཞན་གྱིས་བཀུག་པ་ལ། སྙིང་གྲོགས་འཛུམ་ཞལ་དྲོན་
མོ་གཞན་གྱིས་བརྐུས། ཞེས་དང་། བློ་གྲོས་རྒྱ་ཆེ་བར། བློ་ཆེན་ཕ་མཐའ་
ནམ་མཁའི་ཁྱོན་གྱིས་བཤད། ཅེས་དང་། རྩལ་ཆེ་བར། ལྷུན་པོའི་ཕུང་བོ་
ཡུངས་འབྲུའི་ཚུལ་དུ་བཏེགས་ཞེས་དང་། སློབ་མ་མང་བར་བཤད་ན། ས་
ཆེན་རྡུལ་མང་ཉུང་ངུར་ནི། སྤྱོད་པ་ཀུན་རིག་སློབ་མའི་ཚོགས། ཞེས་དང་།
ཞལ་ལས་ཐོས་པ་ལ། ཞལ་གྱིས་བྱིན། ཞེས་དང་། སེམས་ལ་བཟུང་བར།
སེམས་ལ་བྲིས། ཞེས་དང་། ད་དུང་མིག་གིས་མཐོང་བ་ལ་ཐོས་དང་། རྣ་
བས་ཐོས་པ་ལ་མཐོང་། ཞེས་པ་ལྟ་བུས་མཚོན་ཏེ། དངོས་པོ་རང་རང་གི་
ཐད་ཀྱི་རང་མིང་དང་བྱེད་ཚིག་གིས་ཇི་བཞིན་མི་འབོད་པར། མིང་དང་བྱེད་
ཚིག་སྤྱོད་སྟངས་འགུལ་བསྐྱོད་སོགས་གང་ལ་གང་འཚམ་གྱིས་ཕན་ཚུན་བརྗེ་
སྤོར་བྱས་ཤིང་། རྗོད་བྱེད་ཚིག་གི་ཕྲེང་བས་བརྗོད་བྱའི་མཐའ་དང་རྒྱུང་ནས་
བསྐོར་ཏེ། བརྗོད་དོན་གྱི་གནད་
་ལ་འབེབ་པའི་ངག་གི་སྦྱོར་ཚུལ་ངོ་མཚར་
བའི་ཐབས་ལམ་ཟབ་མོ་གང་མཆིས་རྣམས། སྔོན་བྱོན་མཁས་པའི་སྙན་ངག་
གི་བདུད་རྩིའི་བང་མཛོད་ལྟ་བུ་སོགས་ལས་ཤེས་པར་བྱའོ།།
གོ་དཀའ་སླའི་སྙན་ངག་གི་ཡོན་ཏན་བཤད་པ།
སྤྱིར་བོད་ཡུལ་དུ་སྙན་ངག་རྩོམ་ལུགས་ལ། རྒྱ་གར་ཤར་བའི་ལུགས་
ལྟར་རྩོམ་ཡིག་ཁ་དམ་ཞིང་འཕྲལ་དུ་གོ་མི་བཏུབ་པའི་རིགས་ལ་མོས་པ་དང་།
རྒྱ་གར་ལྷོ་བའི་མཁས་པ་རྣམས་ཀྱི་ལུགས་ལྟར་རྩོམ་གཤིས་ཁ་གསལ་ཞིང་གོ་



༄༅།།སྙན་ངག་གི་གནད་དོན་འགའ་ཞིག་ལ་དཔྱད་པ།
241
བདེ་བ། འབོལ་རྩོམ་གྱི་རིགས་ལ་མོས་པའི་ཕྱོགས་གཉིས་ཡོད་ལ། སྔ་མའི་
རྩོམ་ཡིག་ཀུན་མཁྱེན་བླ་མ་ངག་དབང་བརྩོན་འགྲུས་ཀྱི་བཀའ་རྩོམ་སྙན་ངག་ལྟ་
བུདང་
། ཕྱི་མ་ཀུན་མཁྱེན་འཇིགས་མེད་དབང་བོའི་བཀའ་རྩོམ་ལྟ་བུ་ཡིན་
པར་གསུངས། མི་ཚེ་སྟོད་སྨད་ཀྱི་ཆ་ལ་རྩོམ་གཤིས་གཅིག་གིས་བསྡུས་པའི་
ངེས་པ་མེད་དེ། དཔེར་ན། རྗེ་གུང་ཐང་བསྟན་པའི་སྒྲོན་མེ་སྐུ་གཞོན་དུས་
རྩོམ་ཡིག་ཁ་དམ་ཞིང་གོ་དཀའ་ལ། ཕྱིས་སུ་གོ་སླ་ཅི་རིགས་སུ་བྱ་བའི་ལོ་རྒྱུས་
མེ་ལོང་གསལ་བོར་ཡོད།
སྤྱིར་སྙན་ངག་ནི་འཁྱོག་བརྗོད་དང་དྲང་བརྗོད་གཉིས་ཀྱི་ནང་དུ་འདུ་
ཞིང་། དྲང་བརྗོད་རང་བཞིན་བརྗོད་པའི་རྒྱན་ལྟ་བུ་དང་། འཁྱོག་བརྗོད་
གཟུགས་རྒྱན་རབ་བཏགས་ཕུལ་བྱུང་བསྙོན་དོར་སྦྱར་བ་སོགས་ཡིན་ལ། འདི་
དག་ལ་འཁྱོག་བརྗོད་ཀྱི་ཉམས་དང་འདྲེས་ཡོད་པས། རང་བཞིན་གྱིས་ཁ་
ཅུང་ཟད་དམ་ཡང་སྙན་པའི་རོ་ཕུན་སུམ་ཚོགས་པ་དང་ལྡན། དེ་ལྟའི་སྙན་
པའི་ཉམས་དང་། དོན་ཟབ་མོ་ཅི་ཡང་སྟོན་རྒྱུ་མེད་པར། དོན་མི་གོ་ཞིང་།
ཁ་མི་གསལ་བ་ཞིག་ཡིན་ཚེ་རྩོམ་སྐྱོན་ཡིན་གྱི་གཞན་ཅི་ཡང་མིན་ནོ།།
དམིགས་བསལ་གྱི་དབང་གིས་བརྗོད་བྱ་ཐུན་མོང་གིས་གོ་མི་རུང་བའི་
གསང་གཏམ་དང་། གོ་ན་ཉེན་ཁ་ཅི་འབྱུང་མི་ཤེས་པའི་རིགས་ལ་ཁ་དམ་པས་
བཅིངས་ན་ལེགས་པའི་གྲས་སུ་འགྲོ་ངེས་ཡིན་པ་མ་གཏོགས། སྤྱིར་རྩོམ་རིག་
ནི། བརྗོད་བྱའི་སྲོག་གི་གོ་རིམ་ལྟར་རྗོད་བྱེད་ཚིག་གི་སྡེབ་སྦྱོར་དང་། བློས་
བསླངས་ཀྱིས་བཀོད་སྒྲིག་ཕུན་སུམ་ཚོགས་པའི་སྒྱུ་རྩལ་གྱིས་མཛེས་ཆོས་ལེགས་
པར་བསྡུས་པའི་གོང་བུར་གྱུར་པ་ཞིག་ཡིན་དགོས། ལྷག་པར་སྙན་རྩོམ་ཞིག་
ཡིན་ཚེ་ཚིག་གི་སྡེབ་སྦྱོར་ལེགས་ཤིང་། ཚིག་ཉུང་ཡང་དོན་གྱི་གནད་འདུས་པ།



242
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ཚིག་ཉམས་ལྡན་ཞིང་བརྗོད་དོན་གསལ་བ། འགྱུར་ཁུགས་འདེགས་འཇོག་
སོགས་ངག་རིག་དབྱངས་ཀྱི་ཡོན་ཏན་རང་ཆས་སུ་འཛོམས་པའི་ཁྱད་ཆོས་དང་
ལྡན་པ་ཞིག་ཡིན་དགོས་པར་མ་ཟད། ཀློག་པ་ཙམ་གྱིས་བརྗོད་དོན་གང་ཡིན་
རྣམས་སྙན་པའི་རོ་ཉམས་དང་ལྡན་པའི་ཚུལ་དུ་ཀློག་མཁན་རྣམས་ཀྱི་སེམས་ལ་
བདེ་བླག་དམར་འདོན་བྱེད་ཐུབ་པ་ཞིག་ཡིན་ཚེ། སྙན་ངག་གི་ཡོན་ཏན་དང་
རིན་ཐང་ཆེ་ཤོས་སུ་རྩིས་ཆོག་སྟེ། རྩོམ་ཡིག་གི་བརྗོད་བྱའི་དམིགས་འབེན་
དང་། བསྟན་དོན་རྣམས་བདེ་བླག་དུ་སྟོན་པའི་སྡེབ་སྦྱོར་གྱི་སྒྱུ་རྩལ་དམ་པ་
དང་ལྡན་པའི་ཕྱིར་རོ།།
དེའི་ཕྱིར་ཀུན་མཁྱེན་འཇིགས་མེད་དབང་བོ་དང་། མཁས་དབང་
དགེ་འདུན་ཆོས་འཕེལ་སོགས་ཀྱི་ཆབ་ཤོག་དང་སྙན་རྩོམ་སོགས་ཁྱབ་རྒྱ་ཧ་ཅང་
ཆེ་ལ། སྙན་འཇེབས་ཡིད་དབང་འདྲེན་པའི་སྙན་ངག་གི་མ་དཔེ་ཞིག་ཏུ་སྙན་
ངག་མཁས་པའི་དབང་བོ་རྣམས་ཀྱིས་བསྟོད་བསྔགས་ཀྱི་འཚངས་ཀ་ཤིག་ཤིག་
བྱེད་བཞིན་ཡོད་པ་རེད། དེ་ཡང་། གོ་སླ་ཞིང་འཇུག་བདེ་བའི་རོ་ཉམས་
ཕུན་སུམ་ཚོགས་པ་དང་ལྡན་པའི་རྒྱུ་མཚན་དག་ལས་མ་འདས་སོ།།
འོན་བོད་ཀྱི་གོ་དཀའ་བའི་སྙན་ངག་རྣམས་སྙན་ངག་གི་ཡོན་ཏན་ མི་
ལྡན་ནམ་ཞེ་ན། གཏན་ནས་མིན་ཏེ། གོ་སླ་བ་དང་
། ལག་ཏུ་བཀོལ་བདེ་ག
སོགས་ཆ་གང་ཐད་ནས་གོ་སླ་བའི་སྙན་ངག་དང་འདྲ་བ་ཞིག་མིན་ནའང་།
གསེར་དངུལ་གཉིས་ཀྱི་གང་ཡིན་རུང་རིན་པོ་ཆེ་ལས་མ་འདས་ལ། ཡུལ་དང་
དུས་ཀྱི་དགོས་དབང་དང་བསྟུན་ན་གང་འཚམ་གྱི་ཁྱད་པར་ཡོད་པ་ཆོས་ཉིད་
དུ་གྲུབ་པ་འདིས་ཤེས་དགོས་པར་སྣང་ངོ་།
ཁ་ཅིག་གིས། གོ་དཀའ་བ་སྙན་ངག་གི་ཡོན་ཏན་ཁྱད་དུ་འཕགས་པ་



༄༅།།སྙན་ངག་གི་གནད་དོན་འགའ་ཞིག་ལ་དཔྱད་པ།
243
ཞིག་ཡིན་པར་བཤད་པ་ནི། དགོས་ཕན་གྱི་ཆེ་ཆུང་དང་སྔོན་བྱུང་མཁས་པའི་
བཞེད་པ་ལ་བསམ་གཞིག་མེད་པའི་བྱུང་རྒྱལ་ཞིག་ཡིན་པ་མ་ཟད། ཞིབ་ཆ་
བྲལ་བའི་བྱིས་པའི་བརྡོལ་གཏམ་ཞིག་ཀྱང་ལགས་ཏེ། དམིགས་བསལ་གྱི་སྒོ་
ནས་བཤད་ན་གོ་དཀའ་ཞིང་ཁ་དམ་པའི་གབ་ཚིག་གི་རང་བཞིན་ཅན་གྱི་སྙན་
ངག་རྣམས་ཀྱང་དགོས་ས་མཁོ་ཡུལ་མང་པོ་ཞིག་ཡོད་ནའང་། དེས་གོ་དཀའ་
བ་སྤྱིར་སྙན་ངག་གི་ཡོན་ཏན་དུ་སྒྲུབ་མི་ཐུབ།
སྤྱིར་མི་རིགས་སུ་ཡིན་ཀྱང་། གོ་དཀའ་བའི་རྩོམ་གཤིས་ལ་དགའ་ག
དང་། གོ་སླ་བར་དགའ་བ་དང༌། དཀའ་སླ་ཐུན་མོང་གི་རྩོམ་གཤིས་ལ་
དགའ་བ་སོགས། འདོད་ཚུལ་མི་མཐུན་པ་ཆེས་མང་པོ་ཞིག་ཡོད་མོད། དེ་
དང་མཐུན་པར། རང་ཉིད་གང་ལ་དགའ་ཕྱོགས་དེ་ཤ་ཐང་ཐང་གིས་བསྟོད་
བསྔགས་དང་ཡོན་ཏན་གྱི་གནས་སུ་རྩི་ན་ཡང་། དེ་དག་བྱེ་བྲག་དམིགས་
བསལ་གྱི་བསམ་བློའི་ཞེན་ཕྱོགས་ཤིག་ཡིན་པས། དེས་སྤྱིར་སྙན་ངག་གི་ཁྱབ་
རྒྱུ་དང་། ཡོན་ཏན་ལ་ཚད་འཛིན་གཏན་ནས་བྱེད་མི་ཐུབ།
འོ་ན་སྙན་ངག་གི་ཡོན་ཏན་ཇི་ལྟར་འཇོག་ཅེ་ན། ཀློག་མཁན་ཀྱི་ཁྲོད་
དུ་རྩོམ་ཡིག་ཁ་དམ་ལྷོད་བར་མ་རྣམས་ལས། དགོས་པ་དང་ཕན་པ་མཐོ་
དམན་དང་། རྒྱུག་ཆེ་ཆུང་སོགས་ཀྱིས་འབྱེད་དེ། དེ་ཡང་རོ་ཉམས་དང་ལྡན་
པའི་སྒོ་ནས་ཀློག་མཁན་གྱི་སེམས་ལ་བསྟན་དོན་འདུམ་སླ་ཞིང་འཇུག་བདེ་བ་
དང་། གནད་ལ་གཟུ་བའི་ཀློག་པ་པོ་རྣམས་ཀྱིས་གདེང་འཇོག་དང་ཁྱབ་རྒྱ་ཆེ་
ཆུང་སོགས་ཀྱིས་བཙལ་ན། སྙན་ངག་གི་ཡོན་ཏན་འཚོལ་བར་ཕྱོགས་ཞེན་
ཆད་མཐའི་གཡང་དུ་མི་ལྟུང་བའི་ལམ་གྱི་སྣེ་མོ་རྙེད་པ་རེད།
ཐེངས་རེ་གཉིས་ལ་བཀླགས་པས་ཅང་གོ་རྒྱུ་མེད་ཅིང་། ཐེངས་མང་



244
༄༅།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ལན་མང་བཟླས་ཤིང་དཀའ་ཚེགས་སྡུག་ཡུས་ཀྱིས་མཐར་གོ་དགོས་པ་ཡོན་ཏན་
དུ་ཁས་འཆེ་བས་ནི། ཁ་གསོ་རྒྱབ་འགེབ་ཀྱི་འཚོ་སྒྲུབ་རྣམས་ཀྱང་སླ་བར་མི་
འདོད་པར་དུས་འགྱངས་སྡུག་བསྔལ་སྤྱོད་མཐར་ཐོབ་ན། ཡོན་ཏན་དུ་གྱུར་
པའི་ཁས་ལེན་ཞིག་ཀྱང་མི་འདོད་བཞིན། ཁོ་ཚོའི་ལྟ་བའི་ཨམ་ཕྲག་ཏུ་ལྷུང་
ཡོད་པ་རེད།
ཡང་ཁ་ཅིག་གིས་དགེ་ཆོས་ཀྱི་ཆུང་གྲོགས་དྲན་པ་སོགས་ཀྱི་རྩོམ་རིག་
རྣམས་ཀྱང་། གོ་དཀའི་གནས་སུ་བཙན་སྦྱོར་བྱེད་དོ། ཡིན་ནའང་། ཁོང་
གི་སྙན་རྩོམ་རྣམས་རྩོམ་ཡིག་གོ་བདེ་ཞིང་། འཇུག་སླ་བ་སོགས་སྙན་ངག་གི་
ཡོན་ཏན་རང་ཆས་སུ་མངའ་བར་མཁས་བླུན་རྣམས་ལ་རླུང་ལྟར་གྲགས་ཤིང་
གྲུབ་པ་ཞིག་ཡིན་པས། རྣ་འཐེན་ན་ཁ་ནང་དུ་སླེབས་པ་མིན་ཞིང་། ཁོང་
གིས་ཐེངས་གཅིག་ཀློག་པ་ཙམ་གྱིས་བརྗོད་དོན་རྣམས་གསལ་གསལ་ལྷང་ལྷང་
གི་སྒོ་ནས། སེམས་ལ་བསྐྱེད་ཐུབ་པ་ཞིག་ཡིན་ཚེ་སྙན་ངག་གི་རབ་ཏུ་འཇོག་
ཅིང་། ཆག་ལོའི་རྩོམ་རྣམས་ནི་ཐེངས་གཅིག་བཀླགས་པས་མགོ་ནས་མཇུག་
བར་གོ་ཐུབ་པའི་རྒྱུ་མཚན་གྱིས་མིག་དཔེར་བྱེད་པའི་གནས་ཡིན་པར་གསུངས་
ཤིང་། རྒན་པོ་ ཤེས་རབ་རྒྱ་མཚོས་བྲིས་པའི་དགེ་ཆོས་ཀྱི་ལོ་རྒྱུས་ནའང་།
ཁོང་གི་གསུང་བཤད་དྲངས་ཏེ། བརྩམས་པ་རྣམས་མངོན་བརྗོད་ཀྱིས་མང་པོ་
བཅིངས་མི་ཉན། དོན་འདུས་ལ་ཁ་གསལ་གོ་བདེ་བ་དགོས། རྩོམ་རབ་ལན་
གཅིག་གིས་གོ་ཟེར་བ་ཡིན་མོད། རྩོམ་ཟེར་དུས་ཆག་ལོའི་བདེ་སྨོན་འདྲ་བ་
ཞིག་དགོས་ཨང་། ཞེས་དང་།
ཐུབ་བསྟན་ཆོས་དར་གྱིས་བརྩམས་པའི་དགེ་ཆོས་ཀྱི་ལོ་རྒྱུས་ལས་ཀྱང་།
སྤྲིན་གྱི་ཕོ་ཉ། ཀླུ་ཀུན་ཏུ་དགའ་བའི་ཟློས་གར། སྐྱེས་རབས་སོ་བཞི་སོགས་



༄༅།།སྙན་ངག་གི་གནད་དོན་འགའ་ཞིག་ལ་དཔྱད་པ།
245
མཇལ་དུས། དེ་དག་ནས་བཤད་པའི་རི་དང་ནགས་ཚལ། རྒྱ་མཚོའི་རྦ་
རླབས། ཆར་སྤྲིན་གྱི་བྱེད་ལས། བུད་མེད་མཛེས་མའི་རྣམ་འགྱུར། བདེ་
སྡུག་གི་ཚོར་བ་སེམས་ལ་ལྷང་ལྷང་དུ་བསྐྱེད་ནུས་པའི་རྩོམ་དེ་འདྲ་ལ་དོན་གྱི་
སྙན་ངག་ཟེར་དགོས་པ་རེད། དེ་འདྲ་བ་ཞིག་ཨེ་ཡོང་བལྟ་དགོས། ཞེས་ཀུན་
སློང་རྣམ་པར་མཚོན་པའི་གསུང་བཤད་འདི་དག་གིས་ཁོང་གིས་རྩོམ་གཤིས་
དང་། ཐུགས་ཀྱི་བཞེད་པ་གང་ལ་མོས་པའི་ཚུལ་གསལ་བོར་ཤེས་ཐུབ་པས།
གཞན་མང་པོ་གླེང་མི་དགོས་སྙམ།
ཡང་ཁ་ཅིག་གིས་ཕྱི་ནང་གོ་སླའི་སྙན་ངག་དང་། ལྷག་པར་བོད་ཀྱི་གོ་
སླ་ཞིང་འཇུག་བདེ་བའི་སྙན་ངག་གི་གླེགས་བམ་ལྷུན་པོའི་གཏོས་དང་མཉམ་པ་
རྣམས། སྙན་ངག་དམ་པའི་གར་སྟེགས་ལས་ཕུད་ཅིང་། སྙན་ངག་གི་ཡོན་
ཏན་མེད་པའི་བྱིས་པའི་བཤད་ཡམས་ཏེ། གོ་དཀའ་བ་སྙན་ངག་གི་ཆེས་ཁྱད་
འཕགས་ཀྱི་ཡོན་ཏན་དུ་བརྗོད་ཅིང་། དེའི་རྒྱུ་མཚན་དུ་ཧྥ་རེན་སུའི་སྙན་ངག་
པ་ལཱ་མེ་ཡིས་སྙན་ངག་ལ་ཇི་སྲིད་བར་དུ་གབ་ཚིག་གི་རང་བཞིན་ལྡན་དགོས།
ཞེས་དང་། དྲན་དབང་ཚེ་ཏན་ཞབས་དྲུང་ཚང་གིས་ཚིག་དོན་གོ་དཀའ་བ་ལ་
དགའ་བ་དང་གོ་སླ་བ་ལ་དགའ་བའི་རིགས་གཉིས་ལས། ཞེས་གསུངས་པ་
སོགས་ལས་མ་མཐའ་ཡང་གོ་དཀའ་བ་སྙན་ངག་གི་ཡོན་ཏན་ཡིན་པར་ཁས་
བླངས་པ་རེད། ཅེས་དྲངས་ཡོད་ཀྱང་། ལུང་སྔ་ཕྱི་གཉིས་རིམ་བཞིན་ཁྱོད་ཀྱི་
རྒྱབ་རྟེན་དུ་གཏན་ནས་མི་འགྲོ་སྟེ། སྔ་མས་ནི་གབ་ཚིག་གི་རང་བཞིན་ཅན་དུ་
སྤེལ་བའི་སྙན་ངག་ལ་དེ་ལྟར་དགོས་པར་གསུངས་པ་ལས། ཆེས་གོ་དཀའ་བ་
སྙན་ངག་ གི་ཡོན་ ཏན་དུ་ བསྟན་ པ་ མིན། ཡིན་ པའི་དབང་དུ་བྱས་ཀྱང་།
ཁོའི་ཐུན་མིན་ཕྱོགས་ཆད་ཀྱི་འདོད་མོས་ཤིག་ཡིན་པ་ལས། སྤྱི་ལ་ཁྱབ་པའི་ལྟ་



246
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
བར་མི་མཆི་བ་གོང་གསལ་ལུང་རིགས་གཉིས་ཀྱིས་གྲུབ།
ལུང་ཕྱི་མ་སྟེ། རྗེ་འཇིགས་མེད་རིགས་པའི་བློ་གྲོས་ཀྱིས་ཀྱང་། སྙན་
ངག་གི་སློབ་ཁྲིད་གནང་བ་སོགས་སྐབས་གང་ནས་གོ་སླ་བ་སྙན་ངག་གི་ཡོན་
ཏན་དུ་གསུངས་པ་ལས། ལེགས་པར་བཤད་པའི་དངོས་ཤུགས་གང་ལས་གོ་
དཀའ་བ་སྙན་ངག་གི་ཡོན་ཏན་ཡིན་པར་ཁས་བླངས་པ་ཞིག་མི་སྣང་ལ། ཡོད་
པའི་དབང་དུ་བཏང་ཡང་། དེས་ནི་ཁོང་གི་དགོངས་པ་ཚུལ་བཞིན་མཚོན་
པའི་གསུང་ཞིག་གཏན་ནས་མ་ལགས། ཅིའི་ཕྱིར་ཞེ་ན། སྙན་ངག་སྤྱི་དོན་
ལས། སྤྱིར་རྩོམ་གཤིས་ཁ་གསལ་བ་ནི་འབད་པར་འོས་པའི་ཡོན་ཏན་དུ་
རིགས་ཀྱང་། དམིགས་བསལ་འདོད་པའི་གཏམ་ལ་སོགས་པ་སྐབས་འགའ་
ཞིག་ཏུ་ཧ་ཅང་ཁ་གསལ་ན་མི་མཛེས་པ་དང་། ཞེས་སྤྱིར་བཏང་དམིགས་
བསལ་གྱི་ཞིབ་ཆ་ཕྱེས་ཏེ། སྤྱིར་རྩོམ་གཤིས་ཁ་གསལ་བའི་རང་བཞིན་ཡོན་
ཏན་དུ་གསུངས་ཤིང་། དམིགས་བསལ་གྱིས་སྐབས་འགའ་ཞིག་ཏུ་གོ་དཀའ་
བའི་རྩོམ་གཤིས་ཀྱང་དགོས་མཁོ་ཅན་དུ་གསུངས་ཡོད་པར་མ་ཟད། ད་དུང་
གལ་བོ་ཆེ་ལ་ནན་ཏན་གྱི་ཚུལ་དུ། ཡིད་དུ་འཐད་པའི་བསྟན་བྱ་གང་ཡིན་པ་
དེ་གཞན་རྒྱུད་ལ་བདེ་བླག་ཏུ་རྫོགས་པར་འགོད་ནུས་པའི་སྙན་ཚིག་ཉམས་
འགྱུར་དང་ལྡན་པ་ཅི་ཐོན་ལ་འབད་པར་བྱའོ། ཞེས་གོ་དཀའ་སླ་གཉིས་ལས་
གང་ཞིག་ལ་འབད་པ་བྱེད་དགོས་པ་སོགས། དགོངས་སྙིང་ལྷུག་པར་མཚོན་
པའི་ལེགས་བཤད་འདི་ལྟར་གསུངས་པས་ན། ཕུགས་མེད་རྫུན་ཚིག་གི་འཁོར་
ལོ་བསྐོར་བས། དགོས་ཕན་ཏིལ་འབྲུ་ཙམ་མེད་ལ། གཟུར་གནས་མཁས་པ་
ཁྲེལ་བའི་གནས་སོ།།



༄༅།།སྙན་ངག་གི་གནད་དོན་འགའ་ཞིག་ལ་དཔྱད་པ།
247
སྙན་ངག་མེ་ལོང་གི་ཁྱབ་རྒྱ།
ཡང་ཁ་ཅིག་གིས། དུས་རབས་ཀྱི་དགོས་མཁོ་དང་རྩོམ་རིག་གི་འཕེལ་
རྒྱས་ཀྱི་དབང་གིས་སྙན་ངག་མེ་ལོང་གིས་ཀྱང་། བོད་མི་རིགས་ཀྱི་འདོད་པ་
སྐོང་མི་ཐུབ་པ་དང་། རྩ་བའི་དཔེར་བརྗོད་མང་ཆེ་ཤས་རང་རེའི་འཚོ་བ་དང་
བར་ཐག་རིང་དྲགས་པས། སྙན་ངག་མེ་ལོང་གི་ཞན་ཆ་རེད་ཟེར།
འདོད་ཚུལ་དེ་ནི། སྙན་ངག་མེ་ལོང་གི་དངོས་ཤུགས་ཀྱི་བསྟན་དོན་
ཚུལ་བཞིན་མ་ཤེས་པའི་སློབ་སྦྱོང་གི་ཞན་ཆར་གྱུར་པའི་འབྲས་རྟགས་ཡིན་པ་
ལས། མེ་ལོང་གི་ཞན་ཆ་གཏན་ནས་མིན་པས། བློ་སྐྱོན་ཡུལ་སྐྱོན་དུ་འབྲི་བ་
ནི་ཆེས་མི་རིགས་ཤིང་། མེ་ལོང་བསྟན་དོན་ལས། མི་རིགས་ཀྱི་རེ་བ་སྐོང་མི་
ཐུབ་པ་དང་ཞན་ཆ་གང་དག་ཡིན་ནམ། སྤྱི་ཚོགས་ཀྱི་འཚོ་གནས་བརྗོད་མི་
ཐུབ་ས་ག་འདྲར་ངོས་འཛིན་ནམ། མེ་ལོང་གི་དངོས་ཀྱི་རྒྱན་དང་བརྗོད་བྱ་
སོགས་མིན་ན། དེའི་བསྟན་དོན་མིན་པའི་ངེས་པ་ཨེ་ཡོད།
འདི་ལྟར་བཤད་དེ། སྤྱིར་སྙན་ངག་མེ་ལོང་གིས་བསྟན་པའི་བླང་བྱ་
སྲོག་དང་། རྒྱན་གྱི་གྲས་ལ་ཚོད་འཛིན་མེད་ཅིང་། དངོས་ཀྱི་བསྟན་བྱར་མ་
ཐོན་ཀྱང་ཤུགས་བསྟན་དུ་གོ་དགོས་པའང་བགྲང་བས་མི་ལང་། དངོས་སུ་
བརྗོད་བྱའི་སྲོག་དང་། མཛེས་ཐབས་རྒྱན་ལ་སོགས་པ་མཚོན་བྱེད་དུ་འགྲོ་
བའི་འཕྲུལ་གྱིས་རིག་པའི་སྒོ་མོ་ཕྱེ་ཡོད་པས། ཚུལ་འདིས་ཤུགས་བསྟན་
རྣམས་ཀྱང་གཅིག་ཤེས་ཀུན་གྲོལ་གྱི་ཚུལ་དུ་གོ་དགོས་པར་ཡོད།
དཔེར་ན་མེ་ལོང་གི་དངོས་བསྟན་གྲོང་ཁྱེར་མཚོ་ཆུ་སོགས་བཅུ་བདུན་
གསུངས་པ་ཡང་། བརྗོད་བྱའི་མཚན་གཞིའམ་མཚོན་བྱེད་ཙམ་ལས། སྙན་



248
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ངག་གི་བརྗོད་དོན་རྣམས་དེ་དག་ལས་འདའ་མི་རུང་བ་གཏན་མིན་ལ། རྒྱན་
རྣམས་ཀྱང་དངོས་བསྟན་ལས་ཤུགས་བསྟན་ཀྱང་ཆེས་མང་པོ་ཞིག་ཡོད་པ་མེ་
ལོང་རང་ན་གསལ། དཔེར་ན། དཔེ་རྒྱན་དང་གཟུགས་རྒྱན་གཉིས་ཀྱི་
མཇུག་བསྡུ་བར། གཟུགས་ཅན་དཔེ་ཡི་རྣམ་རྟོག་རྣམས།། མཐའ་ཡོད་མ་
ཡིན་དེ་ཡི་ཕྱིར། ཕྱོགས་ཙམ་བསྟན་པ་བློ་ལྡན་རྣམས།། མ་བརྗོད་རྗེས་སུ་
དཔག་པར་བྱ། ཞེས་གཟུགས་ཅན་དང་དཔེ་ཡི་རྒྱན་དག་གི་རྣམ་པར་རྟོག་
པའི་ངག་གི་སྤྲོས་པ་ཤིན་ཏུ་རྒྱ་ཆེ་བ་རྣམས། མཐའ་ཡོད་པ་མ་ཡིན་པ་དེའི་
ཕྱིར་ན། མེ་ལོང་གི་བསྟན་བཅོས་འདིར་ཕྱོགས་འགྲོ་ཙམ་ཞིག་ས་བོན་གྱི་ཚུལ་
དུ་བསྟན་པས། སྐྱེས་བུ་བློ་གྲོས་དང་ལྡན་པ་རྣམས་ཀྱིས། འདིར་མ་བརྗོད་པ་
གཞན་ཡང་གོང་དུ་བརྗོད་པའི་རྒྱན་རྣམས་ཀྱི་འགྲོ་སྟངས་ལ་རིགས་བསྒྲེས་ཏེ་
རྗེས་སུ་དཔོག་པར་བྱ་བའམ་ཤེས་པར་བྱའོ།།
ཞེས་རྩ་བའི་དངོས་བསྟན་གྱིས་མི་ཚིམ་པར་ཤུགས་བསྟན་རྣམས་ཀྱང་
བསླབ་ཚུལ་དང་ཤེས་དགོས་པ་ནན་ཏན་དུ་གསུངས་ཡོད་པ་ལྟར། སྡེ་བ་རིན་
སྤུངས་པའི་སྙན་འགྲེལ་དུ། དོན་གཞན་བཀོད་པའི་གཟུགས་ ཅན་དང་།
འཇིགས་རུང་གི་གཟུགས་ཅན་དང་
། སྔོན་མེད་གཟུགས་ཅན་དང་། སྦྱར་
རྒྱུན་གྱི་ཟླ་བོ་དངོས་པོའི་དཔེ་དང་། ལྡན་མིན་གྱི་དཔེ་རྒྱན་རྣམས་ཀྱི་དཔེར་
བརྗོད་དང་བཅས་བཀོད་པ་དང་། དེས་མཚོན་ཏེ། གསལ་བྱེད་ཀྱི་རྒྱན་དང་།
འགོག་པའི་རྒྱན་སོགས་སྐབས་དང་སྐབས་ན་དངོས་སུ་མ་བསྟན་པ་རྣམས་
རིགས་བསྒྲེས་ནས་བསླབ་ཚུལ་གྱི་སྒོ་མོ་ཡངས་པར་བསྟན།
བརྗོད་བྱའི་རྒྱ་ཁྱོན་གྱི་ས་མཚམས་དང་
། སྙན་པའི་ ཉམས་འདོན་
ཐབས་གྱི་རྒྱན་སོ་སོའི་རྣམ་གྲངས་བློས་མི་ཁྱབ་ཅིང་། བརྗོད་ཡུལ་ལས་འདས་



༄༅།།སྙན་ངག་གི་གནད་དོན་འགའ་ཞིག་ལ་དཔྱད་པ།
249
པའི་རིག་པའི་བང་མཛོད་ཅིག་ཏུ་གྲུབ་པས། སྤྱི་ཚོགས་གསར་རྙིང་གི་འཚོ་
བའི་གནད་དོན་གང་ཞིག་ལ་ཐུག་ཀྱང་། རང་གི་འདོད་མོས་ལྟར་གང་དགར་
གྱིས་ལག་པ་སྲིང་རྐྱང་དང་། བོད་མ་ཟད་མི་རིགས་གཞན་པ་སུ་ལ་མཚོན་
ནའང་། དེའི་སྐད་དུ་གྱུར་ཚེ་འདོད་བློ་ཡར་ལྡན་དུ་ སྐོང་ཐུབ་ པའི་སྙན་
འཇེབས་ངག་རིག་འཇོ་བའི་སྒྱུ་རྩལ་གྱི་འབྱུང་ཁུངས་ཞིག་ཀྱང་ཡིན་ནོ། སྙན་
ངག་མེ་ལོང་གི་བསྟན་དོན་ལ་ཚུལ་བཞིན་དུ་གཟུར་གནས་མཁས་པའི་དབང་བོ་
དང་། དགེ་བཤེས་དང་། དགེ་རྒན་ཆེན་མོ་སོགས་དགོན་སྡེ་ཁག་དང་སློབ་
གྲྭ་ཆེ་འབྲིང་རྣམས་སུ་རྒྱུ་སྐར་གྲངས་ལ་འགྲན་པ་བཞུགས་མོད། དེ་དག་གིས་
བསྟོད་པ་དང་འཆད་ཉན་སྤེལ་བ་ལས་ཞན་ཆ་སོགས་ཀྱི་གཏམ་ཏིལ་འབྲུ་ཙམ་
ཡང་ཐོས་རྒྱུ་མེད། ཡིན་ནའང་། འགའ་ཞིག་གིས་གསར་བ་ཨ་གསར་གྱིས་མེ་
ལོང་གིས་མི་རིགས་ཀྱི་རེ་བ་སྐོང་མི་ཐུབ། རྒྱན་རྣམས་དུས་རབས་གསར་བའི་
འཚོ་བ་ལ་ཐག་རིང་བ་སོགས་ཟེར་བ་ནི། ཡུལ་དང་ཡུལ་ཅན་གང་གི་ཞན་ཆ་
ཡིན་པ་གསལ་བོར་ཤེས་ཏེ། ཁོ་རང་ཚོ་མེ་ལོང་གི་བསྟན་དོན་ལ་ཐག་རིང་ཞིང་
བསྐལ་དོན་དུ་སོང་བའི་དན་རྟགས་ཡིན་པ་ལས་གཞན་མེད་པར་མ་ཟད།
མགོ་ནས་མཇུག་བར་གྲ་དག་པ་ཞིག་བཀླགས་ཡོད་མེད་ཀྱང་ཆ་མ་འཚལ་བའི་
རིགས་ལས་མ་འདས་པས། མེ་ལོང་གི་འཕྲིན་ལས་ལ་རྫོགས་ཚིག་ཅིག་ཇི་ལྟར་
འབྲི། ང་ཚོ་སྙན་ངག་མེ་ལོང་གི་བསྟན་པའི་གྲལ་དུ་མ་ཚུད་ནའང་། ང་ཚོའི་
ཕམ་ཁ་ལས་མེ་ལོང་གི་ཕམ་ཁ་མིན་ཞིང་། མེ་ལོང་ནི། ཇི་སྲིད་བསྐལ་བར་
འཕྲིན་ལས་ཀྱི་འཇུག་པ་རྟག་ཁྱབ་ཟམ་མ་ཆད་པར་ངེས་སོ།། ཞེས་མགྲིན་པ་
གཟེངས་སུ་བཏེགས་ནས་སྨྲས་པ་ཡིན་ནོ།།
8



250
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
བོད་ཀྱི་སྙན་ངག་ལ་ལྟ་ཚུལ་འདྲ་མིན་སྐོར།
བོདཀྱི་སྙན་ངག་གི་ཕྱོགས་འདི་ལ་སྐྱེ་བོ་རྣམས་མ་རིག་ལིང་ཏོག་གིས་
བསྒྲིབས་པའི་དབང་གིས་མི་མཐུན་པའི་འདོད་བློ་དང་། ཕྱོགས་ཞེན་གྱི་ལྟ་
ཚུལ་སོགས། སེལ་དགོས་པའི་སྐྱོན་ཉེས་མང་པོ་ཞིག་ཡོད། དཔེར་ན་འགའ་
ཞིག་གིས། སྙན་ངག་གི་སྐྱོན་ཡོན་ལ་དཔྱད་འཇོག་མེད་པར་མཐའ་གཅིག་ཏུ་
སྙན་ངག་ལ་མཐོང་ཆུང་དང་། བརྙས་བཅོས་འཕྱ་སྨོད་ཀྱི་གནས་སུ་བརྫི་བར་
བྱེད། སྙན་ངག་འབྲི་མཁན་རྣམས་ལའང་སྐབས་གང་འགྲིག་གི་སྟབས་དང་
བསྟུན་ནསདམའ་ཕབ་དང་། ངོ་མཐོང་ཆུང་བའི་ཡུལ་དུ་རློམ་གྱིན་འདུག
བདག་གིས་ཁོར་ཡུག་འཚོ་བའི་གཡས་གཡོན་སྔ་གཞུག་ལ་མནོ་བསམ་
གཙང་མ་ཞིག་བཏང་ན། དེ་དག་ཕལ་ཆེར་ནི་སྤྱིར་ལྟ་རྒྱ་མཐོང་རྒྱ་ཆུང་ཞིང་
སྙན་ངག་གི་བསྟན་དོན་དང་རྣམ་བཞག་ཅུང་ཟད་ཀྱང་མི་ཤེས་པ་དང་། རེ་
ཟུང་གིས་ཅུང་ཟད་སྦྱངས་ཀྱང་སྙན་ངག་གི་རྒྱལ་སྲིད་དང་
། གནད་དོན་
བསྟན་བྱར་བློས་མ་ཁྱབ་པའི་རིགས་ཤ་སྟག་ལས་མ་འདས། ཡང་ལ་ལས་སྙན་
ངག་འདི་ཕྱི་ནང་ཐུན་མོང་བའི་རིག་གནས་ཡིན་པས་མི་སློབ་པ་དང་། སྦྱོང་བ་
ཆོག་ཤེས་འཛིན་པ། གཞན་པར་ཡང་སློབ་ཏུ་མི་འཇུག་པའི་སྤྱོད་ལམ་ཡ་ང་ག
མང་པོ་ཞིག་མཐོང་གིན་འདུག དེ་ཡང་བསམ་བློའི་ཞན་ཆ་དང་། སྦྱང་བྱ་ཡ་
བྲལ་དུ་གཏོང་བའི་སེམས་ཀྱི་ཀུན་སློང་ངན་པ་ཞིག་ཏུ་མ་ཟད། གཞན་པར་
སློབ་སྦྱོང་གི་གནོད་འཚེར་འགྲོ་བའི་བར་ཆད་ཅིག་ཀྱང་རེད། ཇི་ལྟར་ཞེ་ན།
སྙན་ངག་གིས་རྒྱལ་བོའི་རྒྱལ་སྲིད་བཞིན་དུ་བསྟན་བཅོས་མཐའ་དག་གི་མངའ་
ཁུངས་ཀུན་ལ་ཁྱབ་ཅིང་། ཐ་ན་གཞུང་བཀའ་པོད་ལྔའི་བརྗོད་སྟངས་རྣམས་



༄༅།།སྙན་ངག་གི་གནད་དོན་འགའ་ཞིག་ལ་དཔྱད་པ།།
251
ཀྱང་སྙན་ངག་གི་འཁྱོག་བརྗོད་དྲང་བརྗོད་ཀྱི་བརྗོད་སྟངས་འདི་ལས་མ་འདས།
སྒྲ་ཤེས་ན་དོན་གྱི་གནད་ལ་ མི་ དམན་པས།
སྙན་ངག་འདི་ སྒྲའི་ཁོངས་
གཏོགས་ཡིན་ཞིང་། རྗོད་བྱེད་ཚིག་གི་འཁྲུལ་བ་སེལ་བྱེད་དང༌། གཞུང་ཀུན་
ལ་གོ་བའི་སྒོ་མོ་འབྱེད་བྱེད་འཕྲུལ་གྱི་ལྡེ་མིག་ལྟ་བུ་ཡིན།
རྗོད་བྱེད་མ་ངེས་ན་བརྗོད་དོན་མི་ངེས་པས། བརྗོད་བྱ་དོན་གྱི་རྒན་པོ་
རྗོད་བྱེད་ཚིག་གི་འཁར་བ་ལ་བརྟེན་ནས་ཤེས་དགོས་ཚུལ་བདག་གིས་བཤད་མི་
དགོས། མགོན་པོ་ཀླུ་སྒྲུབ་ཀྱི་དབུ་མ་རྩ་ཤེས་ལས། ཐ་སྙད་ལ་ནི་མ་བརྟེན་
པར། དམ་པའི་དོན་ནི་བསྟན་མི་ནུས།། དམ་པའི་དོན་ནི་མ་རྟོགས་པར།།
མྱ་ངན་འདས་པ་འཐོབ་མི་འགྱུར། ཞེས་གསུངས། སྙན་ངག་གི་ཤེས་བྱ་འདི་
མེད་ཚེ། འཆད་རྩོད་རྩོམ་གསུམ་གྱི་ལས་གང་ལ་ཞུགས་ཀྱང་གནད་ལ་ཐེབས་
པའི་ལག་ལེན་མཛངས་པོ་ཞིག་དང༌། རྒྱུགས་ཁེ་བོ་ཞིག་གཏན་ནས་མི་ཡོང་
བའི་ཚོད་དུ་འདུག སྙན་ངག་ལ་སྦྱངས་བརྩོན་ཇི་ལྟར་བྱས་པ་དེ་དང་མཐུན་
པའི་གོ་སྟོབས་ཀྱི་འབྲས་བུ་ངེས་ཅན་རེ་འབྱུང་བ་ནི། སྙན་ངག་ཆུང་ངུ་ལའང་
ངལ་བྱས་མི། མཁས་པའི་མདུན་ས་དག་ཏུ་འདུག་ལ་དབང་།། ཞེས་སོགས་
སྔོན་བྱོན་མཁས་པའི་སྙན་ངག་གོ་སྟོབས་ཉམས་མྱོང་ལས་བྱུང་བའི་ཚད་མའི་
ལེགས་བཤད་རྣམས་ཀྱིས་བདེན་དཔང་ཐུབ་པོ།།
དགེ་ཆོས་ལགས་ཀྱིས་ཀྱང་། རང་གིས་སྙན་ངག་ལ་སྦྱངས་པའི་གྲུབ་
འབྲས་གླེང་སྐབས་སུ། རྣམ་འགྲེལ་བལྟ་དུས་གོ་སྟོབས་ལ་ཁྱད་པར་གཞན་
དང་མི་འདྲ་བ་ཡོང་རྒྱུ་འདུག་པ་ང་རང་མྱོང་གྲུབ་བྱུང་། རྒྱ་གཞུང་ལ་གོ་ག
མཐིལ་ཕྱིན་པ་ཐེབས་དགོས་ན། སྙན་ངག་ལེའུ་བར་མཐའ་དང་། དེའི་ནང་
ནས་ལེའུ་བར་མ་འདི་ལ་གཟབ་དགོས། དེང་སང་མང་ཆེ་བས་སྙན་ངག་



252
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
འཁྲིད་པ་ཟེར་བ་རྩོམ་རྒྱག་རྒྱུའི་ལག་ཆ་ཞིག་ལ་ངོས་འཛིན་བྱེད་བགྱི་འདུག་
ཀྱང་། དེ་འདྲ་ག་ལ་ཡིན། ཞེས་སོགས་བཤད་པའང་མཁས་པར་འདོད་པ་
རྣམས་ལ་སྙན་ངག་མེད་མི་རུང་བའི་ཉམས་མྱོང་གི་མན་ངག་དམ་པ་ཞིག་གོ།
ཡང་འགའ་ཞིག་གིས། རང་མོས་སྙན་ངག་ནི། འགྲེལ་ཚུལ་མེད་ཅིང་
བརྗོད་བྱ་མཐའ་གཅིག་ཏུ་འདི་ཡིན་ཞེས། སུས་ཀྱང་ངོས་འཛིན་མི་ཐུབ། ཐ་
ན་རྩོམ་པ་པོ་ཁོས་ཀྱང་འདི་དང་། དེ་ལྟ་བུ་ཞིག་ཡིན་ཞེས་ཐག་གིས་མི་ཆོད་
པར་བཤད། དེ་ལ་འདི་ལྟར་འདྲི་བར་བྱ། འོ་ན། རྩོམ་མཁན་གྱི་སྨྱུ་གུ་ལག་
ཏུ་བཟུང་ནས་རྩོམ་ཡིག་འབྲི་མགོ་འཛུགས་དུས། བརྗོད་དོན་ཅི་ཞིག་འབྲི་
དགོས་པའི་བསམ་བློ་དང་། བརྗོད་བྱ་ལ་བཀོད་སྒྲིག་ཅི་ཡང་མེད་དམ། ཡོད་
ན་ཁོའི་རྩོམ་གྱི་བརྗོད་དོན་ཡང་དེ་དག་ལས་མ་འདས་པས། བརྗོད་བྱ་ཇི་ལྟར་
ངོས་འཛིན་བྱེད་མི་ཐུབ་སྟེ་ཐུབ་པོ།། སེམས་ཀྱི་དམིགས་པ་དང་། བསམ་
བློའི་བཀོད་སྒྲིག་གཅིག་ཀྱང་མེད་པར་བྲིས་པ་ཞིག་ཡིན་ན། ཁོའི་རྩོམ་ཡིག་དེ་
ཡང་དངོས་ཤུགས་ཀྱི་བསྟན་དོན་ཅི་ཡང་མེད་ཅིང་སྟོང་སེང་ངེ་བའི་ཡི་གེ་
གཟུགས་རིས་ཙམ་དུ་གྱུར་པས་དགོས་པ་ཏིལ་འབྲུ་ཙམ་ཡང་མེད་པར་འགྱུར་
རོ། དེ་ནི་མཁས་པ་ཕར་ཞོག་ཟོག་རྫིའི་རྣར་ཡང་མི་འགྲོ་བའི་བཤད་ཚུལ་དུ་
བས། བུས་རང་གི་ཕ་ཡིས་འཁྲིག་སྦྱོར་མི་ཤེས་ཞེས་གསང་བའི་ཐ་ཚིག་ཅིག་
སྒྲོག་པ་མ་ཡིན་ནམ། བཤད་ཚུལ་དེས་རང་མོས་མཁན་པོའི་རྣ་བ་ཚ་བར་མ་
ཟད། སྲོལ་རྒྱུན་སྙན་ངག་ གི་རྣ་འབྱོག་བཅད་དེ། རང་མོས་སྣ་རྒྱན་དུ་
བཏགས་པའི་ཚོར་སྣང་ཞིག་ཀྱང་སྟེར།
སྤྱིར་སྙན་ངག་ལ་འཆར་ཡན་སྣ་ཚོགས་ཀྱིས་བྲིས་པ་དང་། བརྗོད་བྱ་
དང་བསྡུ་བྱ་ཐ་དད་མང་པོར་དམིགས་ནས་སྦྱར་བའི་བསྡུས་བརྗོད་ལྟ་བུ་སོགས་



སྙན་ངག་གི་གནད་དོན་འགའ་ཞིག་ལ་དཔྱད་པ།
253
ན
ལ་བསྟན་དོན་ཐ་དད་པ་མང་པོ་ཞིག་གོ་རྒྱུ་ཡོད་ཀྱང་
། རང་གི་རྩོམ་དོན་རང
གིས་ཐག་མི་ཆོད་པ་ནི། ཐུན་མོང་མ་ཡིན་པའི་གསང་སྔགས་བཀའ་རྒྱ་མ་ཞིག་
གི་བཤད་སྟངས་ཡིན་ན་མ་གཏོགས་མེད་པར་གྲུབ་པོ།།
གསར་རྙིང་སྙན་ངག་གི་གནད་དོན་སྐོར།
གསར་རྙིང་སྙན་ངག་གི་ཐད་ལའང་ཁ་མི་འཆམ་པའི་ཀྱག་ཀྱོག་གི་ལྟ་བ་
མང་པོ་སྣང་། འགའ་ཞིག་གིས། སྙན་ངག་གསར་བའི་ཕྱོགས་རྐྱང་རྐྱང་
བཤད་དེ། སྲོལ་ རྒྱུན་སྙན་ངག་མཐོང་ཆུང་གི་ གནས་ སུ་ བོར་བཞིན་ཡོད།
ཕྱོགས་འགའ་ཞིག་གིས། རྟིང་མའི་སྙན་ངག་འདི་ཉམས་དོགས་ཀྱི་ལྷག་བསམ་
ཟབ་མོ་ཞིག་གིས། གསར་དར་སྙན་ངག་ལ་དགག་བཞག་གི་སྐྱོན་བརྗོད་
གནང་གིན་ཡོད་པ་མ་ཟད། རང་མོས་ལ་མཐའ་གཅིག་དོན་གཉེར་བྱེད་
མཁན་ཚོར་ཡང་། སྲན་མ་མ་ཆོད་པས་ནས་ཐོག་ལ་རྒྱུག་པའི་ཁ་དཔེ་ལྟར་
དང་། ཟབ་མོ་དོར་ནས་ཟང་ཟིང་ལ་ཕྱོགས་ པའི་ཆོ་ལོ་མང་པོ་ ཞིག་ཀྱང་
འདོགས་བཞིན་ལགས།
ང་ཚོས་མི་མཐུན་པའི་ཁ་ཕྱོགས་འདི་གཉིས་མཐུན་སྡེབ་བྱེད་པ་དང་།
གསར་རྙིང་སྙན་ངག་གི་འཕེལ་རྒྱས་ལ་ངེས་པར་སྨན་པའི་ཐབས་མཛངས་པོ་
ཞིག་མྱུར་དུ་འཚོལ་དགོས་འདུག བདག་གིས་འདི་ལྟར་བསམས། ཕྱོགས་
གཉིས་ཀྱི་ལྟ་ཚུལ་དེ་ཡང་མདོར་ན་སྙན་ངག་འཕེལ་རྒྱས་ཀྱི་ཁ་ཕྱོགས་རྩོད་གླེང་
ཞིག་ལས་མ་འདས། སྤྱིར་མི་རིགས་སུ་ལ་མཚོན་ནའང་། སྔོན་ཐོན་ཡར་རྒྱས་
ཀྱི་གོམ་པ་སྤོ་ན། སྔར་ཡོད་ཀྱི་རྨང་གཞི་བཟང་པོ་རྣམས་རྩ་མེད་སྣང་མེད་དུ་



254
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
བྱས་ཏེ། གསར་བ་རིག་གནས་དེའི་ཚབ་ཏུ་སྐྲུན་ཅི་ཐུབ་བགྱིས་ཀྱང་། འཕེལ་
རྒྱས་དང་སྔོན་ཐོན་གྱི་བྱེད་ཐབས་བྲལ་ཞིང་རྟིང་དང་རྨང་གཞི་ཞིག་པའི་ཞན་
ཆ་མི་ཆུང་བ་ཞིག་ཡིན།
དེས་ན། རང་ལ་རྨང་གཞི་གང་ཡོད་ཀྱི་སྟེང་དུ་ཕྱི་ཡོད་ནང་འདྲེན་
དང་། གཞན་ཡོད་ཚུར་ལེན་གྱི་བྱེད་ཐབས་ལེགས་པར་བསྟེན་ཏེ། བཟང་
ཐོག་བཟང་སྣོན་བྱེད་པའི་སྒོ་ནས། གསར་རྙིང་སྙན་ངག་གི་སྒྱུ་རྩལ་འགྲན་
བཞིན་དུ་སྤེལ་ན། ད་གཟོད་ང་ཚོའི་ངག་རིག་བང་མཛོད་འདི་རྒྱ་ཇེ་ཆེ་ནས་ཇེ་
ཆེར་འགྲོ་བ་མ་ཟད། མི་མཐུན་པའི་འགལ་བ་དེ་དག་ཀྱང་ཕན་ཚུན་ངང་གིས་
ཞི་འགྲོ་བར་སྙམ་སྟེ། ཕལ་ཆེར་ཕྱོགས་གཉིས་ཀར་རང་རང་གི་ཞེན་ཕྱོགས་མི་
ཉམས་འཕེལ་རྒྱས་གཏོང་བར་གཟས་པའི་ཕྱིར་རོ།
འོན་ཀྱང་གསར་རྙིང་གི་ཤེས་བྱའི་རྣམ་བཞག་ གང་ལ་མཚོན་ཡང་།
མཐའ་གཅིག་ཏུ་བླང་བྱ་མིན་ལ་དོར་བྱའང་མིན། རྙིང་བའི་ནང་དུ་ལེགས་
ཉེས་གཉིས་ཀ་ཡོད་ཅིང་། གསར་བའི་ནང་དུའང་དེ་ལྟར་ཡིན་པས། དུས་
དེབ་དང་། ཚགས་པར་སོགས་ན། གསར་རྙིང་སྙན་ངག་གི་རྩོམ་ཡིག་གཉིས་
ཆར། ཚིག་སྐྱོན་དོན་སྐྱོན་ཕྲད་དང་། རྣམ་དབྱེ་སྦྱོར་ཚུལ་སོགས། མི་རིགས་
རང་གི་བརྡ་སྤྲོད་ཀྱི་འགྲོས་དང་མི་མཐུན་པ་མང་པོ་ཡོད། དེ་དག་གིས་བརྗོད་
དོན་མཚོན་མིན་གྱི་བསམ་གཞིག་དང་། སྐྱོན་མཚང་ཐེར་འདོན་མེད་ན་སྙན་
ངག་འཆལ་བ་དང་ཉེས་སྐྱོན་རྒྱུན་འབྱམས་སུ་འགྲོ་བའི་རྒྱུ་ལས་མ་འདས་ཤིང་
།
ཇི་སྐད་དུ། གང་ཕྱིར་ལུག་དང་རྨོངས་པའི་ཕྲེང་། གཅིག་སོང་རྗེས་སུ་རྒྱུག་
པ་ཉིད། ཅེས་པ་ལྟར། དེ་དག་ལ་ཚོམ་མེད་དུ་ལད་མོ་དང་མ་དཔེ་བྱེད་
མཁན་གསར་བུ་ཕྱི་རབས་པ་རྣམས་ཀྱང་། རིན་ཐང་སྒྱུ་རྩལ་བྲལ་བའི་རྩོམ་



༄༅།།སྙན་ངག་གི་གནད་དོན་འགའ་ཞིག་ལ་དཔྱད་པ།
255
ཡིག་གི་ཀློང་ལ་འཁོར་བར་འགྱུར་བས། རྩོམ་སྒྲིག་པ་དང་མཁྱེན་སྤྱན་ཡངས་
པ་རྣམས་ཀྱིས་ཐུགས་ཉམས་ནན་མོ་འཇོག་དགོས་པར་སེམས་སོ།
མདོར་ན། སུ་ཞིག་ཡིན་ཀྱང་། རྙིང་ཞེན་མཁྲེགས་འཛིན་གྱི་རྟག
མཐར་མི་ལྟུང་ཞིང་། གསར་ཚད་ཁོ་ན་ལ་ཞེན་པའི་ཨ་གསར་གྱི་ཆད་མཐར་མི་
འགྲོ་བའི་སྒོ་ནས། གསར་རྙིང་གཉིས་ཀའི་ཕྱོགས་ལ་ཕན་གནོད་གང་ལྡན་
བླང་དོར་རྣམ་པར་དཔྱད་དེ། གསར་རྙིང་གི་ཡོན་ཏན་ཟུང་འབྲེལ་དུ་སྤེལ་
ཞིང་ཉམས་ལེན་དབུ་མའི་ལམ་སྲོལ་བཟང་པོ་འདི་ཉིད་འཕེལ་རྒྱས་ལ་ཡོལ་
ཐབས་བྲལ་བའི་བགྲོད་ལམ་ཉག་གཅིག་ཏུ་གྲུབ་པས་འབྲལ་མེད་བསྟེན་པར་བྱ་
བ་ཞིག་གོ།
སྙན་ངག་སྒྱུ་རྩལ་གྱི་སྤུས་ཚད་དབྱེ་ཞིབ་
བྱེད་སྟངས་སྐོར།
གཞན་ཡང་རྩོམ་རིག་བརྩམས་ཆོས་ཀྱི་རྒྱུ་སྤུས་དང་དབྱེ་ཞིབ་ལ་ཞེན་
ཕྱོགས་ཀྱི་ལྟ་བ་འདི་ལྟ་བུ་ཞིག་རྒྱུན་འབྱམས་སུ་གནས་ཏེ། དཔེར་ན། ཆོས་
ལུགས་པ་ཞིག་ཡིན་ན། བརྗོད་བྱ་ཆོས་དང་ཆོས་ཀྱི་མིང་ཚིག་བཀོལ་དྲགས་
པའི་བརྩམས་ཆོས་ཡིན་ཚེ། སྒྱུ་རྩལ་གྱི་རིན་ཐང་ཇི་འདྲར་འདུག་ཀྱང་མཆོག་
ཏུ་བརྩི། དེ་ལས་ལྡོག་སྟེ་སྤྱི་ཚོགས་ཀྱི་འཚོ་བ་ལ་བར་ཐག་ཉེ་བའི་བརྩམས་ཆོས་
ནི་སྙན་པའི་རོ་ཉམས་སོགས་ཅི་ཙམ་མཆིས་ཀྱང་། བརྗོད་དོན་ཆོས་ལས་མ་
བྱས་པས། མཐོང་ཆུང་དང་དམན་པར་རློམ་མོ།།
ཆོས་ཀྱི་གནས་ལུགས་མི་ཤེས་པའི་སྤྱི་ཚོགས་མི་སྣ་ཞིག་ལ་མཚོན་ནའང་།



256
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
འདོད་པའི་ལོངས་སྤྱོད་དང་། དམངས་ཁྲོད་འཚོ་བ་ལས་འདས་པའི་ཟག་
དོན་ཆོས་ཀྱི་བརྗོད་བྱ་བླངས་པའི་རྩོམ་ཡིག་རྣམས་མཐའ་གཅིག་མཆོག་གི་གོ་ས་
ལས་ཕུད་དེ། ཞན་པའི་བརྩམས་ཆོས་ཀྱི་ཁྲོད་དུ་འཕངས་དང་འཕེན་བཞིན་
གདའ། དེ་དག་ནི་ཐོས་རྒྱ་མཐོང་རྒྱ་ཆུང་ལ། རྩོམ་རིག་གི་སྒྱུ་རྩལ་ལ་ཉམས་
མྱོང་མ་ཐོན་པའི་ཕྱོགས་རིས་ཀྱི་བསམ་བློ་གུ་དོག་པའི་རྣམ་འགྱུར་ཡིན་ཏེ།
སྤྱིར་བརྩམས་ཆོས་མཆོག་དམན་གྱི་ཁྱད་པར་བརྗོད་བྱ་དང་། མིང་ཚིག་ཉི་ཚེ་
བ་ཞིག་ལ་རག་ལས་ན། བརྗོད་བྱའི་སྲོག་འདི་དང་དེ་ལྟ་བུ་བླངས་ན་རྩོམ་ཡིག་
མཆོག་ཏུ་འགྱུར་ཞིང་། དེ་ལས་ལྡོག་ན་དམན་པར་འགྱུར་དགོས་པས་གཏན་
མི་འཐད་ཅིང་། བརྗོད་དོན་ངེས་ཅན་ཞིག་གིས་སྙན་ངག་སྒྱུ་རྩལ་མཐོ་དམའི་
ཁྱད་པར་གདམ་གསེས་བྱེད་པར་འདོད་པ་ནི། རྣམ་དཔྱོད་ཀྱི་འདྲེན་བྱེད་ལ་
ཕྱོགས་རིས་ཀྱི་མིག་ཤེལ་བགོས་པའི་སྐྱོན་ཆ་ལས་གཞན་མ་ཡིན་ཏེ། བརྩམས་
ཆོས་བཟང་ངན་ནི། ཟབ་ཅིང་བརླིང་བ་སྔོན་ཐོན་ཡ་རབས་ཀྱི་བསམ་བློ་དང་།
བརྗོད་བྱའི་བཀོད་སྒྲིག་གྲ་དག་ཅིང་གོ་རིམ་བབ་ལ་གཞོལ་བ། རྗོད་བྱེད་ཚིག་
གི་ཉམས་འགྱུར་འདོན་སྟངས་ཕུན་སུམ་ཚོགས་པ་སོགས་ཚིག་དོན་ལ་སྙན་པའི་
རོ་ཉམས་མཆོག་གི་སྒྱུ་རྩལ་ལྡན་མིན་གྱི་སྒོ་ནས་འབྱེད་པ་ཡིན་གྱི། བརྗོད་དོན་
ཉི་ཚེ་བ་སོགས་ཀྱིས་མིན་ནོ།།
སྙན་ངག་སྒྱུ་རྩལ་གྱི་བཟང་ངན་འབྱེད་པའི་ཚད་མའི་དཔང་བོ་གཤའ་
མ་ཞིག་ཏུ་འགྱུར་དགོས་ན། མཐོང་མྱོང་ཐོས་གསུམ་ཞན་པ་དང་། སྒོས་སུ་
སྙན་ངག་གི་བསྟན་བཅོས་མ་སྦྱངས་ཤིང་མི་ཤེས་པ་ཞིག་གིས་སྙན་ངག་གི་སྐྱོན་
ཡོན་འདི་དང་འདིའོ་ཞེས་དབྱེ་མི་ནུས། ལོང་བ་དག་ལ་གཟུགས་ཀྱི་དབྱིབས་
དང་ཁ་དོག་གི་ཁྱད་པར་འབྱེད་པའི་འཆད་ཉན་མེད་པ་ལྟར་ཡིན་པས། དེ་



༄༅།།སྙན་ངག་གི་གནད་དོན་འགའ་ཞིག་ལ་དཔྱད་པ།
257
༥
ལས་ལྡོག་པ་ཞིག་དགོས། མ་མཐའ་ཡང་ཕྱོགས་ཞེན་གྱི་མིག་ཤེལ་འདི་དག་
དང་འབྲལ་མ་ཐུབ་ན་མཛངས་བླུན་སུ་ཞིག་ལགས་ཀྱང་། སྒྱུ་རྩལ་སྙན་ངག་གི་
ཞིང་ཁམས་སྤྱི་ལ་ཁྱབ་པའི་བསམ་བློ་བྲལ་ཞིང་། སྒྱུ་རྩལ་གྱི་བང་མཛོད་རྒྱ་ཆེ་
རུང་། དབྱེ་ཞིབ་ཀྱི་གྲུབ་འབྲས་ཆུང་བར་འགྲོ་བ་དངོས་པོའི་ཆོས་ཉིད་དོ།།
གོང་གསལ་ལེ་ཚན་འགའ་ཞིག་གཞན་དུ་བརྗོད་ཟིན་ཀྱང་འགའ་ཞིག་གི་རེ་བ་
ལྟར། དགོས་དབང་གིས་གལ་བོ་ཆེར་ནན་ཏན་གྱིས་ཡང་བསྐྱར་བཟླས་སོ།།
སྙན་ངག་ལ་མཁས་པའི་རྒྱུ།
སྙན་ངག་རིག་པ་ལ་མཁས་པའི་རྒྱུར་འགྲོ་བ་གང་ཡིན་ཞེ་ན། སྐྱེས་ཐོག་
ཀྱི་ཤེས་རབ་དང་། སྦྱངས་སྟོབས་ཀྱི་ཡོན་ཏན་གཉིས་སུ་འདུ། སྐྱེ་བས་ཐོག་
པའི་ཤེས་རབ་ནི། སྐྱེ་བ་སྔོན་དུ་གོམས་པ་ལས་བྱུང་བའི་ཚེ་འདིར་རང་བཞིན་
གྱིས་གྲུབ་པའི་བློ་གྲོས་དང་། བླང་བྱ་དང་དོར་བྱའི་གནད་ལ་ངང་གིས་
མཛངས་པ། སྐྱེ་བས་ཐོབ་པའི་ཤེས་རབ་ཟབ་མོ་རྣམས་དང་། སྐྱེ་བོ་རྣམས་
ཀྱི་གཤིས་ལུགས་སུ་ཡོད་པའི་རིག་པའི་གནས་ཀུན་ལ་མང་དུ་གོམས་པར་ཐེ་
ཚོམ་མེད་པ་དང་། དེ་དག་སེམས་པ་དང་། སྦྱོང་བ་ལ་མངོན་པར་སྦྱོར་བའི་
གུས་སྦྱོར་དང་། རྟག་སྦྱོར་གྱི་བརྩོན་པ་མི་དམན་པ་ལྟ་བུ་ལ་གོ་
སྦྱངས་པའི་སྟོབས་ཀྱི་ཡོན་ཏན་ནི། འབད་པ་ཆེན་པོའི་སྒོ་ནས་གཞུང་
བཀའ་པོད་ལྔ་ལ་སོགས་པའི་ཐུན་མོང་དང་ཐུན་མོང་མིན་པའི་རིག་པའི་གནས་
སྤྱི་དང་། བྱེ་བྲག་སྙན་ངག་གི་བསྟན་བཅོས་ཆེན་པོ་མེ་ལོང་འདི་ལྟ་བུའི་ཡན་
ལག་དང་བཅས་པ་བསྟེན་ཅིང་། མང་དུ་ཐོས་པར་བགྱིས་ན། སྐྱེ་བོ་དེའི་བློ་



258
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
གྲོས་ཀྱི་འཕེལ་ཁ་ཡར་ངོའི་ཟླ་བ་ལྟར་རྒྱས་པར་འགྱུར་རོ།
སྔོན་སྦྱངས་བག་ཆགས་སད་པའི་ཡོན་ཏན་གྱི་རྗེས་འབྲེལ་དུ་བྱུང་བའི་
སྐྱེས་ཐོབ་ཀྱི་སྤོབས་པ་བཟང་པོ་དེ་འདྲར་མེད་ཀྱང་། སྦྱང་བྱ་ཕྲ་རགས་ཀུན་ལ་
སྦྱངས་བརྩོན་གནད་ཀྱི་དོན་པོ་འདི་མ་བོར་ན་བློ་གྲོས་ཀྱི་པདྨོ་རྣམ་པར་བཞད་
དེ། སྙན་ངག་མཁས་པའི་སྐལ་བ་བཟང་པོ་དང་ལྡན་པར་འགྱུར་རོ། ཞེས་
འབྱུང་།
དེས་ན། ང་ཚོ་སྙན་ངག་སློབ་མཁན་ཞིག་ལ་མཚོན་ན། སུམ་རྟགས་
དག་གསུམ་དང་། ལོ་རྒྱུས་ཆོས་འབྱུང་སོགས་ལྟ་ཅི་སྨོས། ཆོས་ཀྱི་གཞུང་
ལུགས་དང་། སྤྱི་ཚོགས་ཀྱི་འཚོ་བ་རྒྱལ་ཁབ་དང་མི་རིགས་གཞན་པའི་སྔོན་
ཐོན་བསམ་བློ་དང་ཚན་རིག་ཀུན་སྤྱོད། གོམས་གཤིས་སོགས་ཆོས་སྲིད་ལུགས་
གཉིས་ཀྱི་རིག་པའི་གཞུང་ལུགས་མཐའ་དག་ལ་སྦྱངས་བརྩོན་གང་ལེགས་དང་།
ཡོན་ཏན་ཆ་ཚང་བ་ཞིག་འབད་པས་གཉེར་བ་ནི། མཆོག་ཏུ་གྱུར་པའི་རྩོམ་པ་
པོ་དང་། ཕུལ་དུ་བྱུང་བའི་སྙན་ངག་པ་ཞིག་གི་རྒྱུ་རྐྱེན་ཕུན་ཚོགས་འཐུས་ཚང་
ཡིན་ནོ།
ད་དུང་ནན་གྱིས་ཞུ་དགོས་པ། རྩོམ་པ་པོའི་གསེར་གྱི་ཁྲི་འཕང་ནི་
དཀའ་སྤྱོད་སྡུག་རུས་ཡུན་དུ་འཐུངས་པའི་མཐར་ཐུག་གི་གྲུབ་འབྲས་ཞིག་ཏུ་
གྲུབ་པས། ལོ་དང་ཟླ་བ་འགའ་ཤས་ཀྱིས་མི་ཡོང་བས་ལམ་བར་དུ་དཔའ་ཞུམ་
པ་དང་། ཡི་ཐང་ཆད་དེ་གུད་དུ་ལོག་ན་དེ་ཙམ་གྱི་འབྲས་བུ་ལས་མི་འབྱུང་བ་
ཆོས་ཉིད་ཡིན། དེའི་ཕྱིར་སྙིང་སྟོབས་ཀྱི་སྤོབས་པ་དུས་གཏན་དུ་འགྱུར་མི་
རུང་ངོ་།། སྒྱུ་རྩོམ་རིག་པའི་ཕྱོགས་ལ་འཚོལ་ཞིབ་བྱེད་དུས་རྩོམ་བཟང་ངན་
གཉིས་ཀར་བལྟ་དགོས། འཇིག་རྟེན་ཁ་དཔེ་ལ་ངན་པ་མ་རིག་ན་བཟང་པོ་མི་



ཀསྙན་ངག་གི་གནད་དོན་འགའ་ཞིག་ལ་དཔྱད་པ།
25
ན
༥
༥
དྲན་ཞེས་པ་ལྟར། ཚིག་དོན་ཉམས་འགྱུར་གྱི་སྒྱུ་རྩལ་ཞན་པའི་རྩོམ་ཡིག་གི་དེ་
ཉིད་མ་ཤེས་ན། རྩོམ་ཡིག་བཟང་པོའི་རྣམ་པ་དང་སྒྱུ་རྩལ་གྱི་རིན་ཐང་ཡོན་
ཏན་རྣམས་ངོས་མི་ཟིན། དེ་ཤེས་ཚེ་རིན་ཐང་ཆེ་བའི་སྒྱུ་རྩལ་རྩོམ་ཡིག་གི་གོལ་
ས་ཤེས་པའི་ཕན་ཡོན་མཆིས། འདིས་མཚོན་ཏེ། དོན་ཉམས་ཚིག་ཉམས་
གཉིས་ལྡན་གྱི་སྒྱུ་རྩལ་ཕུན་སུམ་ཚོགས་པའི་སྙན་ངག་གི་རོ་ཉམས་རྣ་བའི་
བདུད་རྩི་ལྟ་བུའི་རྒྱུ་ཆར་གང་འགྲོ་རྣམས་འཚོལ་ཞིབ་རྣོན་པོས་བློ་གྲོས་ཀྱི་ཡོལ་
གོར་ལྡུག་ཅི་ཐུབ་ལ་འབད་པར་བྱ་དགོས།
མདོར་ན་སྐྱ་སེར་སུ་ཞིག་ཡིན་ཀྱང་སྤྱི་ཚོགས་གསར་རྙིང་གི་འཕེལ་
འགྲིབ་དང་། འགྲོ་ལུགས་འདུག་སྟངས་སོགས་སྤྱི་དང་བྱེ་བྲག་གི་མཁས་པར་
བྱ་བའི་གནས་ཕྲ་རགས་ཐམས་ཅད་ལ་ཐོས་རྒྱ་མཐོང་རྒྱ་ཡངས་ཤིང་། ཉམས་
མྱོང་རྒྱུས་ལོན་གྱིས་བྱང་ཆུབ་པར་བྱས་ན། ད་གཟོད་ཆོས་དང་འཇིག་རྟེན་གྱི་
རྩོམ་ཡིག་ཅི་ཞིག་འབྲི་དགོས་ཀྱང་
། བློ་དང་སོར་མོ་ལ་ཐག་ཐོགས་མེད་ཅིང་།
བརྩམས་ཆོས་ཀྱི་ནང་དོན་རྒྱ་ཆེ། གཏིང་ཟབ་པ། ཚིག་དོན་གྱི་རོ་ཉམས་ཕུན་
སུམ་ཚོགས་པ་འབྱུང་བའི་སྒྱུ་རྩལ་གྱི་གཏེར་མཛོད་ཅིག་དང་མཚུངས་པར་
འགྱུར་བས། བདག་གི་སེམས་དང་ཡིད་རྟོན་གྱི་གནས་སུ་རྒྱུ་བའི་ཕུ་ནུ་སྤུན་ཟླ་
རྣམས་དང་ཆབས་ཅིག མདུན་བསྐྱོད་སྙིང་སྟོབས་ཀྱི་གོ་ཆ་ཡ་ལད་དུ་བགོས།
མཛའ་བརྩེ་མཐུན་སྡེབ་ཀྱི་དཔུང་བ་མཉམ་པར་བསྒྲིགས་ཏེ་རིག་པའི་ཞིང་
ཁམས་འདི་ལ་བསྐྱོད་པར་བྱའོ།།
སྨྲས་པ། ལྷག་བསམ་ཟླ་བའི་མ་མ་འཕྱུར་བའི་རྟགས།།
སྙན་འཇེབས་ཚིག་དོན་ཟབ་གནད་ཤར་རིའི་འོད།།
ལུང་རིགས་རླུང་གི་ཤིང་རྟའི་འགྲོས་གཅིག་གིས།།



260
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
གསར་རྙིང་ངག་རིག་པདྨའི་གསོས་སུ་སྤེལ།།
བློ་གྲོས་སོར་མོས་བརྒལ་བའི་འདུ་བྱེད་ཀྱིས།།
ལྷུག་རིས་མཛེས་མའི་གཟུགས་བརྙན་བྱས་སམ་སྙམ།།
ལེགས་ན་དཔྱོད་ལྡན་མགུ་བའི་སྐྱེས་སུ་འབུལ།།
ཉེས་ན་ཁག་ངན་རི་མོ་བདག་ལ་ཕྲིས།།
བདེན་ཅིང་འཐད་ན་མཁས་པའི་ལེགས་བཤད་ཅེས།།
ཡི་རང་དགའ་སྤྲོ་འཕེལ་བའི་མཛོད་དུ་སྣོན།
ཉེས་ཤིང་སྐྱོན་ནི་དཔྱད་གསུམ་ཚད་མའི་ཆར།
ཀུན་སྙོམས་ལྷག་བསམ་ཆུ་འཛིན་དབྱིངས་ནས་འཇོ།།
ཞེས་གསར་རྙིང་སྙན་ངག་གི་བསྟན་པ་ཡར་རྒྱས་སུ་འགྲོ་ཆེད་དང་། སྙན་
ངག་ལ་མི་མཐུན་པའི་བསམ་བློ་མཐུན་སྡེབ་ཀྱི་ཆེད་དུ་བྲིས་པའི་བརྒལ་བརྟག་བློ་
ཡི་རོལ་རྩེད་ཅེས་པ་འདི་ནི། ཤ་རུས་སྤུན་ཟླ་གཅིག་པའི་གྲོགས་པོ་ངོ་ཤེས་དང་།
མི་ཤེས་པ་འགའ་ཞིག་གིས་སྙན་ངག་ལ་དཔྱད་པའི་ལྟ་བ་མཐུན་མིན་སོགས་ལས་
འདུ་བར་བྱས་ཤིང་། དཔྱད་བྱའི་སྐབས་དང་འབྲེལ་མེད་ཀྱི་སྐྱོན་མཚང་ཐེར་
འདོན་མ་བགྱིས་པར། ལྷག་བསམ་རྣམ་པར་དག་པའི་གནད་དོན་འགའ་ཞིག་
ལ་ཅུང་ཟད་དཔྱད་ཁུལ་གྱིས་ཉིས་སྟོང་གཅིག་ལོའི་ཟླ་དང་པོའི་ཚེས་ཉེར་ལྔར་
རྫོགས་པར་བྱས་སོ།།



261
གབ་ཚིག་གི་རྒྱན་གྱི་རྣམ་བཞག་
གསལ་བའི་སྒྲོན་མེ།
བོད་ཀྱི་བརྡ་སྤྲོད་སྒྲ་རིག་པའི་ཡན་ལག རྒྱ་བོད་མཁས་པ་རྣམས་ཀྱིས་
རྩིས་ཆེན་བྱེད་པའི་གནས་སུ་ཆེ་བའི་བོད་ཀྱི་སྙན་ངག་གི་བསྟན་བཅོས་ཆེན་པོ་
མེ་ལོང་མ་ལས་རྒྱ་གར་ཤར་ལྷོའི་ལམ་ལུགས་སོ་སོ་དང་། ཐུན་མོང་གི་རྒྱན་
གཉིས་བསྟན་པ་ལས། ཐུན་མོང་གི་རྒྱན་ལ། བརྗོད་བྱའི་དོན་གྱི་ཉམས་དང་
འགྱུར་བ་གཙོ་བོར་འདོན་པ་དོན་རྒྱན་དང་། རྗོད་བྱེད་ཚིག་དང་སྒྲའི་ཉམས་
གཙོ་བོར་འདོན་པ་སྒྲ་རྒྱན་དང་། བརྗོད་བྱའི་དོན་དངོས་དེ་སྦས་པའི་ཕྱིར་དུ་
ཚིག་དོན་གཞན་གྱིས་བཀབ་ནས་བརྗོད་པ་གཙོ་བོར་བྱེད་པ་གབ་ཚིག་གི་རྒྱན་
བཅས་རྣམ་པ་གསུམ་ཡོད་པའི་ཕྱི་མ། གབ་ཚིག་གི་རྒྱུན་འདི་ནི། གནའ་ནས་
ད་ལྟའི་བར་དུ་གངས་ཅན་བོད་ཡུལ་འདིར་ལག་ལེན་དང་ཁྱབ་རྒྱ་ཧ་ཅང་ཆེ་
ཞིང་། ལྷག་པར་ད་ལྟའི་དུས་སྐབས་འདིར་རྩོམ་རིག་གི་འཕེལ་ཁ་རྟའི་བང་
རྩལ་འགྲན་པ་བཞིན་འཕེལ་རྒྱས་སུ་འགྲོ་བའི་སྒང་ཡིན་ཞིང་། དེ་དང་མཐུན་
པར་གབ་ཚིག་སྙན་ངག་གི་བསྟན་པ་ཡང་ས་ཁྱབ་རྡོ་ཁྱབ་ཏུ་འགྲོ་བཞིན་པ་
ལགས་ན། མ་འོངས་ནམ་ཞིག་གི་དུས་སུ་གབ་ཚིག་སྙན་ངག་གི་གླེགས་བམ་
ལྷུན་པོའི་གཏོས་ལ་འགྲན་པ་ཞིག་འབྱུང་འགྱུར་ཡིན་པས། དེང་སྐབས་ཕྱོགས་
སོ་སོར་གབ་ཚིག་གི་རྒྱན་གྱི་སྙན་ངག་ཆེས་མང་པོ་ཞིག་འགྲེམ་སྤེལ་བགྱིད་



262
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
བཞིན་ཡོད་པའི་ཚུལ་ལ། གཟུ་བོར་གནས་པའི་བློ་གྲོས་ཀྱིས་ལེགས་པར་
དཔྱད་དེ་གྲི་ཁ་ལ་རྣོ་དང་རྣོ་ཁ་ལ་རྡར་གྱི་དཔེ་ལྟར་ཇེ་བཟང་ཇེ་ལེགས་སུ་གཏོང་
བའི་རྣམ་པར་དཔྱད་པའི་ལེགས་སྐྱེས་ཅི་དགར་སྩོལ་བ་ནི་ཆེས་རིན་ཐང་ཆེ་
བའི་དམ་ པའི་རྟགས་མཚན་ཡིན་མོད། འོན་ཀྱང་ཕྲན་ལ་དེ་ལྟ་བུའི་རང་
མཐོང་དང་། འཁོས་ཀ་ཡེ་ནས་མེད་ན་ཡང་རང་གི་བསམ་ཚུལ་གྱི་རི་མོ་ཇི་
བཞིན་དགོད་པའི་དབང་དུ་བྱའོ།།
ཕྱོགས་སོ་སོའི་དུས་དེབ་སོགས་ན་འཁོད་པའི་གབ་ཚིག་གི་སྙན་ངག་
ཕལ་མོ་ཆེ་ནི་གབ་བྱ་གབ་བྱེད་ཀྱི་དཔེ་དོན་སྦྱོར་ཚུལ་སོགས་གང་ཆ་ནས་གབ་
ཚིག་རྩོམ་ལུགས་ཀྱི་མཚན་ཉིད་ཡོངས་སུ་རྫོགས་ཤིང་། བསྔགས་འོས་པའི་
ཁྱད་ཆོས་ཕུན་སུམ་ཚོགས་པའི་
གནས་སུ་མཐོང་ངོ་
། ཡིན་ནའང་
། འགའ་ཞིག་ནི་ཆ་གང་ཐད་ནས་གབ་
བྱའི་དོན་དངོས་རྗེན་པར་གསལ་ཡང་གབ་ཚིག་ཅེས་པའི་མིང་མ་དོར་བ་སོགས་
གབ་ཚིག་གི་རྒྱན་གྱི་ཁྱད་ཆོས་དང་མཚན་ཉིད་ལྡན་མིན་ཅི་རིགས་སྣང་བས་དེ་
འདྲའི་ལས་དང་པོ་བ་དག་གི་ཆེད་དང་། མཚན་ཉིད་ཡོངས་སུ་ཚང་བའི་གབ་
ཚིག་སྙན་ངག་གི་བསྟན་པས་འཇིག་རྟེན་ཁོར་ཡུག་ཀུན་ཏུ་ཁྱབ་པའི་རེ་འདུན་
གྱིས་ཀུན་ནས་བསླངས་ཏེ། སྒྲ་དོན་དཔེ་གསུམ་གྱི་སྒོ་ནས་ཚིག་དོན་གོ་སླའི་
བྱེད་ཐབས་མཛུབ་མོས་རི་སྟོན་གྱི་ཚུལ་དུ་གབ་ཚིག་གི་རྣམ་བཞག་མཚོན་པའི་
སྒྲོན་མེ་ཞིག་སྦྱར་དགོས་ཚོད་འདུག་པར་
ག་པར་སེམས་ཏེ། གསལ་འགྲེལ་ཅུང་ཟད་
ཅིག་ཞུ་བ་ལ་གསུམ་ལས།
དང་པོ་གབ་ཚིག་གི་རྒྱན་གྱི་གོ་དོན་དང་
། དེ་ལ་འདྲ་མིན་གྱི་བཤད་
ཚུལ་ཡོད་པ། གཉིས་པ་གབ་ཚིག་གི་དགོས་པ་བསྟན་པ། གསུམ་པ་རྩ་བ་མེ་



༄༅གབ་ཚིག་གི་རྒྱན་གྱི་རྣམ་བཞག་གསལ་བའི་སྒྲོན་མེ།
263
ལོང་ལས་བསྟན་པའི་གབ་ཚིག་གི་རྒྱན་སོ་སོའི་མཚན་ཉིད་སྟོན་བྱེད་ཀྱི་གཞུང་
དང་
། རྗེ་ཞྭ་དམར་པཎྜི་ཏའི་ལེགས་བཤད་བདུད་རྩིའི་མཆོད་ཡོན་གྱི་གབ་
ཚིག་གི་དཔེར་བརྗོད་སོ་སོ་དང་སྦྲགས་ནས་སྟོན་པར་བྱའོ།།
དང་པོ་གབ་ཚིག་གི་རྒྱན་ཞེས་པའི་གོ་དོན་ནི་གབ་ཅིང་སྦ་བར་བྱ་བའི་
བརྗོད་བྱའི་དོན་གང་ཡང་རུང་བ་ཞིག་འགེབས་བྱེད་ཀྱི་ཚིག་སྦྱོར་གཞན་ཞིག་
གིས་གབ་ནས་བརྗོད་དེ་ཕ་རོལ་པོ་རྨོངས་པར་བྱེད་པའི་ཉམས་མཚར་དང་ལྡན་
པའི་སྙན་ངག་གི་ཚིག་རྒྱན་ཞིག་ཡིན་ལ། གབ་པའི་ཚིག་ཙམ་ནི་བློས་བཏགས་
ཀྱིས་འདྲ་ཚུལ་སྣ་ཚོགས་པས་སྐུང་ཚིག་བཤད་པ་ཙམ་ལ་གོ་ཆོག
དེས་ན་རྩ་བ་ལས་བསྟན་པའི་གབ་ཚིག་གི་རྒྱན་བཅུ་དྲུག་པོ་གང་རུང་ལྟ་
བུ་ལ་གབ་པའི་ཚིག་གིས་ཁྱབ་ཀྱང་། གབ་པའི་ཚིག་ལ་གབ་ཚིག་གི་རྒྱན་གྱིས་
མ་ཁྱབ་སྟེ། དཔེར་ན། རི་ཞིག་གི་ངོ་ན་ཟོ་བ་གཉིས་ཁ་ཐུར་དུ་བསྟན་ནས་
ཡོད་ཅེས་པ་དང་། ར་བ་དཀར་པོའི་ནང་དུ་བ་ལི་མ་དམར་མོ་ཞིག་འཕག་གི་
འདུག་ཅེས་པ་ནི། རིམ་པ་ལྟར་སྣ་དང་ལྕེ་གཉིས་གབ་པའི་ཚིག་ཡིན་ཀྱང་།
ཚིག་གི་རྒྱན་དུ་འགྲོ་ཚུལ་མེད་པར་བདག་གི་སློབ་དཔོན་དམ་པ་རྗེ་དམུ་དགེ་
བསམ་གཏན་མཆོག་གིས་གབ་ཚིག་དང་ཁེད་ཀྱི་ཁྱད་པར་བརྗོད་པ་དྲང་སྲོང་
ཚངས་ཐིག་ཏུ་གསུངས་ཡོད་པ་དོན་ལ་གནས་པར་སེམས་སོ།།
སྙན་འགྲེལ་འགར་ཡང་གབ་ཚིག་ཅེས་བྱ་བ་སྔོན་གྱི་ལོ་ཙཱ་བ་ཆེན་པོ་ཀ་
ཅོག་སོགས་ཀྱིས་སྐུ་སྐའམ་ལྡེའུ་ཞེས་བསྒྱུར་པ་ནི་གངས་ཅན་བོད་ཡུལ་འདིར་
དམ་པའི་ཆོས་མ་དར་བའི་གོང་རོལ་དུ་རྒྱལ་སྲིད་སྒྲུང་ལྡེའུ་བོན་གསུམ་གྱིས་
བསྐྱངས་ཟེར་བའི་ལྡེའུ་དེར་གོ་བ་ཡིན། ད་ལྟ་ལྡེབ་རྒྱགས་པའམ་བསྐུལ་བར་
གྲགས་པ་འདི་ཡིན།



264
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
དེས་ན་གབ་ཚིག་ཀྱང་འདི་དང་དོན་གཅིག་ཡིན་པས། ཞེས་གབ་ཚིག་
དང་ལྡེའུ་དོན་གཅིག་ཏུ་འདོད་པ་འབྲུག་ཁམས་སྤྲུལ་གྱི་དབྱངས་ཅན་ངག་གི་
རོལ་མཚོར་གསལ་ཞིང་། སྙན་ངག་སྤྱི་དོན་ལས། གབ་ཚིག་གི་རྒྱན་ཞེས་པ་
ད་ལྟ་ཕལ་སྐད་དུ་ཁེད་ཟེར་བ་འདི་དང་ཕྱོགས་འདྲ་ཞེས་དང་། ཚངས་སྲས་
བཞད་སྒྲ་ལས་ཀྱང་ཡོངས་གྲགས་ཁ་མཚར་རམ་ཁེད་ཟེར་བ་དང་ཆ་འདྲ་བའི་
ཉམས་མཚར་དང་ལྡན་པའི་སྙན་ངག་གི་ཚིག་ཅིག་ཡིན་ཞེས་སོགས་ཀྱི་གསུངས་
ཚོད་ལ་བརྟགས་ནའང་། གབ་ཚིག་གི་རྒྱན་དང་གབ་ཚིག་གཉིས་ལ་ཁྱད་པར་
ཡོད་པ་གོང་སྨྲས་ལྟར་མ་ཟད། གབ་ཚིག་དང་ཁེད་དང་ལྡེའུ་གསུམ་དོན་
གཅིག་མིང་གི་རྣམ་གྲངས་ཡིན་པར་སྣང་ངོ་།།
འོ་ན་ང་ཚོའི་སློབ་དཔོན་དམ་པ་རྗེ་དམུ་དགེ་བསམ་གཏན་མཆོག་གིས་
དྲང་སྲོང་ཚངས་ཐིག་ན་གབ་ཚིག་དང་ཁེད་གཉིས་ལ་འབྱུང་ཁུངས་ཀྱི་ཁྱད་པར་
དང་། དུས་ཀྱི་ཁྱད་པར། ངོ་བོའི་ཁྱད་པར། ཐ་སྙད་ཀྱི་ཁྱད་པར་ཏེ་བཞིས་
སོ་སོར་ཕྱེས་པའི་དོན་ཅི་ཡིན་ཞེ་ན། དེ་ལ་ལན་འདི་ལྟར་བྱ་སྟེ། ཁོང་གི་
དགོངས་གཞི་དངོས་ནི་གབ་ཚིག་གི་རྒྱུན་དང་ཁེད་གཉིས་ལ་དེ་ལྟ་བུའི་ཁྱད་
པར་བཞི་ཡོད་པར་འདོད་པ་དེ་ཡིན་པ་ལས། སྤྱིར་གབ་ཚིག་དང་ཁེད་གཉིས་
ལདེ་ལྟའི་ཁྱད་པར་བཞི་ཡོད་པར་འདོད་པ་གཏན་ནས་མ་ཡིན་ཏེ་ཁྱད་པར་
བཞི་རིམ་པར་གསུངས་པ་ལ་བརྟགས་པས་ཀྱང་ཤེས་ཏེ། ཚངས་ཐིག་ལས།
དང་པོ་འབྱུང་ཁུངས་ཀྱི་ཁྱད་པར་ནི། གབ་ཚིག་གི་རྒྱན་ནི་གཙོ་བོ་འཕགས་
ཡུལ་གྱི་སྙན་ངག་དག་ལས་བྱུང་བ་ཡིན་ཏེ། སྙན་ངག་མེ་ལོང་ལས། འདི་
རྣམས་གབ་ཚིག་བཅུ་དྲུག་སྟེ། སྔོན་གྱི་སློབ་དཔོན་རྣམས་ཀྱིས་བསྟན།། ཞེས་
པ་ནས་མེ་ལོང་བོད་དུ་མ་འགྱུར་བའི་སྔོན་གྱི་བོད་གཞུང་དག་ན། གབ་ཚིག་གི་



༄༅གབ་ཚིག་གི་རྒྱན་གྱི་རྣམ་བཞག་གསལ་བའི་སྒྲོན་མེ།།
265
རྒྱན་གྱི་ཐ་སྙད་མི་འབྱུང་བས་ཀྱང་། གབ་ཚིག་གི་རྒྱན་གྱི་འབྱུང་ཁུངས་ནི་སྙན་
ངག་གི་གཞུང་རྣམས་ཡིན་པ་ཤེས་སོ།། ཞེས་གསུངས་པས་གབ་ཚིག་ཙམ་མ་
ཡིན་པར་རྩ་བ་ལས་བསྟན་པའི་གབ་ཚིག་གི་རྒྱན་ལྟ་བུར་གོ་བ་ལས་གཞན་དུ་
འདར་མེད་དོ།
གཉིས་པ་དུས་ཀྱི་ཁྱད་པར་གསུངས་སྐབས་ཀྱང་གབ་ཚིག་གི་རྒྱུན་ནི་
རིག་གནས་ཆུང་བ་ལྔའི་ཡ་གྱལ་གྱི་སྙན་ངག་དར་ནས་བྱུང་བ་ཡིན། སྤྱིར་སྙན་
ངག་ཙམ་ནི་བོད་འདིར་སྔ་མོ་ཞིག་ནས་ཡོད་མོད། རིག་གནས་ཆུང་བ་ལྔའི་ཡ་
གྱལ་གྱི་སྙན་ངག་ནི་འཕགས་ཡུལ་གྱི་མཁས་པ་དག་གི་ལུགས་བཞིན་དུ་ཤར་
ལྷོའི་ལམ་ལུགས་སོ་སོ་དང་། ཐུན་མོང་ལའང་དོན་རྒྱུན། སྒྲ་རྒྱན། གབ་
ཚིག་གི་རྒྱན། སྐྱོན་སེལ་དང་བཅས་པའི་རྣམ་བཞག་སྟོན་པའི་གཞུང་དང་
མཐུན་པར་བསྟན་པ་དེ་ཡིན་ལ། ཞེས་མེ་ལོང་ལས་དངོས་སུ་བསྟན་པའི་གབ་
ཚིག་གི་རྒྱན་ལ་ཐད་ཀར་ངོས་འཛིན་གནང་ཡོད་པ་དང་།
གསུམ་པ་ངོ་བོའི་ཁྱད་པར་ཞེས་པའི་སྐབས་ཀྱང་། གབ་ཚིག་ནི་སྙན་
ངག་གི་ཚིག་རྒྱན་ཡིན་ཏེ་སྙན་ངག་གི་འགྲེལ་བ་ཐམས་ཅད་ལས། གཉིས་པ་
ཐུན་མོང་གི་རྒྱན་ལ། དོན་རྒྱུན། སྒྲ་རྒྱན། གབ་ཚིག་གི་རྒྱུན་དང་གསུམ་
ཞེས་སྙན་ངག་གི་རྒྱན་གྱིས་སྤུས་པའི་རང་བཞིན་ཅན་དུ་གསུངས་པས་ཀྱང་
གསལ་ལོ།
བཞིབ་ཐ་སྙད་ཀྱི་ཁྱད་པར་ཡང་། གབ་ཚིག་གི་མིང་ལ་རྒྱ་བོད་སྙན་
ངག་གི་གཞུང་གང་ནའང་གབ་ཚིག་ཅེས་པ་ལས་ཁེད་དང་ལྡེའུའི་ཐ་སྙད་
བཏགས་པ་གང་ཡང་མེད་པའི་ཕྱིར་ཞེས་སོགས་ཀྱིས་ཀྱང་རྒྱ་བོད་སྙན་གཞུང་
དག་ན་གབ་ཚིག་གི་རྒྱན་དང་ཁེད་གཉིས་ལ་སྤྱི་དང་བྱེ་བྲག་ལྟ་བུའི་ཁྱད་པར་



266
༄༅མུ་འཛོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ཡོད་པས་ཐ་སྙད་གཅིག་ཏུ་བསྲེ་མེད་ཅིང་། བསྲེས་ན་རྙོག་དྲ་ཆེ་བ་དང་རིགས་
པའི་གཞུང་དང་མི་མཐུན་པའི་གནོད་བྱེད་སོགས་བསྟན་ཡོད་དོ།
དེས་ན་གབ་ཚིག་གི་རྒྱན་ནི་གོང་དུ་བཤད་པ་ལྟར་སྙན་ངག་གི་རྒྱན་དུ་
འགྲོ་ངེས་ཤིག་དགོས་ལ། ཁེད་དང་གབ་ཚིག་ཙམ་ནི་དེ་ལྟ་མིན་པར་གབ་བྱ་
གབ་པའི་ཚིག་ཙམ་གང་བྱུང་བཤད་པས་ཡོང་བར་མཆི། ལ་ལས་གབ་ཚིག་
དང་ཁེད་གཉིས་དོན་མི་གཅིག་པའི་སྒྲུབ་བྱེད་ལ། གབ་ཚིག་ཅེས་པ་ནི་ས་སྐྱ་
འགྲོ་མགོན་འཕགས་པའི་སྐུ་རིང་ལ་ལོ་ཙཱ་བ་ཤོང་སྟོན་རྡོ་རྗེ་རྒྱལ་མཚན་གྱིས་
སྙན་ངག་མེ་ལོང་བོད་དུ་བསྒྱུར་བ་ནས་བྱུང་ལ། ཁེད་ཅེས་པ་ནི་བོད་ཡུལ་
འདིར་གནའ་སྔ་མོ་ནས་ཡོད་པའི་མིང་ཞིག་ཡིན་པས་དོན་མི་འདྲ་བར་འདོད་
པ་ནི་མི་འཐད། དེ་ནི་བརྟག་དཔྱད་མ་བཏང་བའི་གཏམ་ཞིག་སྟེ། མིང་བྱུང་
བའི་དུས་ཚིགས་ལ་སྔ་ཕྱི་ཡོད་པའི་དབང་གིས་དོན་མི་གཅིག་པར་འགྱུར་ན།
ནམ་མཁའི་ཟླ་བ་ལའང་བརྡ་གསར་རྙིང་སོགས་ཀྱིས་བསྡུས་པའི་མིང་གི་རྣམ་
གྲངས་མང་པོ་ཞིག་ཡོད་པ་ཐམས་ཅད་ཀྱང་ཕལ་ཆེར་ནི་རིམ་གྱིས་བྱུང་བ་ཡིན་
པས་དེ་དག་གི་བརྗོད་དོན་རྣམས་ཀྱང་མི་འདྲ་བར་འགྱུར་དགོས་ཏེ་མིང་དེ་
རྣམས་དུས་མཉམ་གཅིག་ཆར་དུ་བྱུང་བ་གཏན་ནས་མ་ཡིན་པའི་ཕྱིར་རོ།།
ཁེད་དང་ལྡེའུ་དང་གབ་ཚིག་ཅེས་པ་གསུམ་ལ་བརྡ་གསར་རྙིང་གི་ཁྱད་
པར་ཙམ་ལས་མེད་ཅིང་། དོན་ལ་ཁེད་དང་ལྡེའུ་ནི་གནའ་རབས་གདོད་མའི་
སྤྱི་ཚོགས་ཀྱི་དུས་ནས་དར་སོ་བྱུང་བ་ཡིན་ལ། མེ་ལོང་མ་ལས་བསྟན་པའི་གག
ཚིག་གི་རྒྱན་རྣམས་ནི་རྒྱ་གར་གྱི་སྙན་ངག་བསྟན་བཅོས་རྣམས་ལས་བྱུང་ཞིང་།
རྒྱན་རང་རང་ལ་ཐུན་མོང་མིན་པའི་འཇོག་བྱེད་ཀྱི་མཚན་ཉིད་ཞིབ་མོ་རེ་ཡོད་
པ་དང་། སྙན་ངག་མེ་ལོང་བོད་དུ་བསྒྱུར་བ་ནས་དར་རྒྱས་བྱུང་བ་ཡིན་ལ་



༄༅གབ་ཚིག་གི་རྒྱན་གྱི་རྣམ་བཞག་གསལ་བའི་སྒྲོན་མེ།
267
གབ་ཚིག་ཅེས་པའི་ཐ་སྙད་ཀྱང་དེ་ནས་བྱུང་བར་མངོན།
ཁ་ཅིག་གིས་གབ་ཚིག་གི་རྒྱན་དང་གབ་ཚིག་གཉིས་ལ་ཁྱད་པར་མེད་
ཚུལ་དང་ཁེད་དང་གབ་ཚིག་སོགས་ལ་ཁྱད་པར་ཆེ་བར་བཤད་པ་སོགས་ནི།
ཞིབ་ཆ་མ་ཐོན་པའི་གཏམ་དུ་བས་སོ། གབ་ཚིག་ཅེས་པ་ནི་ངེས་ཚིག་གམ་སྒྲ་
བཤད་དུ་ཡོད་པའི་མིང་ཚིག་ཅིག་ཡིན་པ་ལས། དོན་ཁེད་དང་འདྲ་བ་ཡིན་ཏེ།
དཔེར་ན། སྨད་ནས་སྤྱང་ཀིས་ཁ་གདངས་ན། སྟོད་ནས་ཕྱུག་པོའི་ལུག་
འདྲོག་གི། ཅི་ཁེད་ཅེས་དྲིས་ན་སྐྱ་རེངས་ཤར་ནས་སྐར་ཚོགས་ཡལ་བ་རེད་
ཅེས་པ་ལྟ་བུ་གབ་བྱེད་ཀྱི་མིང་ཚིག་སོ་སོ་ལ། གབ་བྱ་རེ་རེ་སྦྱར་དུ་ཡོད་པ་འདི་
འདྲ་བ་ལ། གབ་ཚིག་དང་ཁེད་དང་། ལྡེའུ་གསུམ་ག་ཡིན་ཞེས་བཤད་ན་
དངོས་པོའི་གནས་ལུགས་དང་འབྲེལ་བའི་བདེན་པའི་གཏམ་ཞིག་ཡིན་པར་
འདོད་དོ།།
གཉིས་པ་གབ་ཚིག་གི་དགོས་པ་ནི། རྩ་བ་ལས། གབ་ཚིག་དག་གི་
རྣམ་ པ་ཡིན ལུགས་ཀྱང་རབ་ཏུ་བིསྟན་པར་བྱ། རྩེད་མོའི་མདུན་སར་
བཞད་གད་དང་། མི་ཤེས་ཚོགས་སུ་གསང་སྨྲ་དང་། ཕ་རོལ་ཀུན་ཏུ་རྨོངས་
བྱེད་ལ། གབ་ཚིག་དག་ནི་ཉེར་མཁོ་ལྡན། ཞེས་གབ་ཚིག་གི་རྒྱན་ཞེས་བྱ་ག
དག་གི་རྣམ་པའང་མཚན་ཉིད་དང་མཚོན་བྱ་དག་གི་ཇི་ལྟར་སྦྱོར་བའི་ཚུལ་གྱི་
རྣམ་པར་རྟོག་པའི་ལུགས་རྣམས་ཀྱང་། འདིར་མཚན་ཉིད་དང་དཔེར་བརྗོད་
སོགས་ཀྱི་སྒོ་ནས་རབ་ཏུ་བསྟན་པར་བྱའོ། ཞེས་རྩོམ་པར་དམ་བཅས་ནས་
དེའི་དགོས་པ་ཅི་ཡིན་ཞེ་ན། རྩེད་མོ་སྣ་ཚོགས་ཀྱི་བྱ་བ་རྩོམ་པའི་མདུན་སར་
བཞད་གད་ཀྱི་ཆེད་དང་། གབ་ཚིག་དེ་ཤེས་པའི་མཁས་པ་རྣམས་ཀྱིས་སྐྱེ་བོ་
མང་པོ་ཚོགས་དབུས་སུ་གསང་དགོས་པའི་དོན་རྣམས་གབ་པའི་ཚིག་གིས་སྤྲོས་



268
༄༅མུ་འཛོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ཏེ་སྨྲ་བ་ན། གབ་ཚིག་མི་ཤེས་པའི་ཕ་རོལ་སྐྱེ་བོ་དེ་ན་གནས་པ་རྣམས་ཀྱི་ཡིད་
རབ་ཏུ་རྨོངས་པར་བྱེད་པ་སོགས་ལ་གབ་ཚིག་གི་རྒྱན་འདི་དག་རབ་ཏུ་ཉེ་བར་
མཁོ་ཞིང་། དགོས་པ་དང་ལྡན་པར་གསུངས་པས། གནས་སྐབས་གཞན་
གྱིས་གོ་མི་རུང་བ་དང་གོ་ན་ཉེན་ཁ་ཡོད་པ་དང་གསང་དགོས་པའི་རིགས་
རྣམས། ཚོགས་དབུས་ཡུལ་དུས་གནས་སྐབས་སོགས་སུ་ལྷུར་ལེན་པར་བྱ་
བའོ།།
གསུམ་པ་གབ་ཚིག་གི་རྒྱན་བཅུ་དྲུག་པོ་སོ་སོའི་མཚན་ཉིད་སྟོན་བྱེད་ཀྱི་
གཞུང་ལས་དང་པོ། ཀུན་ཏུ་ཚོགས་པའི་གབ་ཚིག་གི་མཚན་ཉིད་སྟོན་བྱེད་ཀྱི་
གཞུང་ནི། རྩ་བ་ལས། ཚིག་མཚམས་སྦྱར་བ་དོན་སྦས་པ། ཀུན་ཏུ་ཚོགས་
པ་ཞེས་པར་བརྗོད། ཅེས་བརྗོད་པར་འདོད་པའི་དོན་དངོས་གང་ཡིན་པ་དེ་
ནི་འདིར་གབ་བྱ་ཡིན་ལ།
རྗོད་བྱེད་ནི། ལེགས་སྦྱར་སྐད་ལ་སུ་པྲ་ཏིང་སོགས་མཚམས་ལེགས་
པར་སྦྱར་བའི་སྒྲ་འདྲེས་པའི་དབང་གིས་བརྗོད་བྱའི་དོན་དངོས་དེ་གབ་པའམ་
སྦས་ནས། དོན་གཞན་ཞིག་ཏུ་གོ་ཞིང་འཁྲུལ་བ་སྐྱེད་པར་བྱེད་པའི་ངག་ཅིག་
ལ། ཀུན་ཏུ་ཚོགས་པའི་གབ་ཚིག་གམ། ཚིག་འགྲོགས་པས་དོན་སྦས་པ་གཙོ་
ཆེ་བའི་ཕྱིར། ཀུན་ཏུ་འགྲོགས་པའི་གབ་ཚིག་ཀྱང་ཟེར་རོ།། དཔེར་ན།
མཆོད་ཡོན་ལས།
རབ་དགའི་འཛུམ་གྱིས་འཕངས་པའི་ཉམས་སྟོན་པ།།
ཡིད་འོང་གང་དེ་ཕ་མ་ལགས་ཀྱང་བཟོད།།
སྲིད་བདེ་མེ་ཏོག་མཚོན་གྱིས་ཐར་བའི་སྲོག །
ལེན་པར་རྩོམ་འདིས་དགའ་བྱེད་མ་ཡིན་ནོ།།
ཞེས་གབ་བྱའི་དོན་དངོས་ནི་ཕ་མ་ཡིན་ཏེ། ཡིད་རབ་ཏུ་དགའ་བའི་



གབ་ཚིག་གི་རྒྱུན་གྱི་རྣམ་བཞག་གསལ་བའི་སྒྲོན་མེ།
269
འཛུམ་གྱིས་འཕངས་པ་སྟེ་བྱིན་པའམ་ཁེངས་པའི་ཉམས་སྟོན་པའི་མཛེས་ལྡན་
ཡིད་དུ་འོང་བ་གང་དེ་ནི་ཕ་མ་ནི་ལགས་ཀྱང་བཟོད་དེ་བླའམ་ཆོག་གི སྲིད་
བདེ་སྟེ་ཁྱིམ་འཛིན་པ་ལ་སྦྱོར་བའི་བདུད་ཀྱི་མེ་ཏོག་གི་མཚོན་གྱིས་ཐར་བའི་
སྲོག་ལེན་པར་རྩོམ་པ་སྟེ་ཐར་བའི་སྐལ་བ་འཕྲོག་པར་རྩོམ་པ་འདི་ཡིས་ཧ་ཅང་
དགའ་བར་བྱེད་པ་མ་ཡིན་ནོ།། ཞེས་བསྟན་ཀྱང་དེའི་གབ་བྱེད་བུད་མེད་ཡིན་
ཏེ་ཡིད་རབ་ཏུ་དགའ་བའི་འཛུམ་གྱིས་ཁེངས་པའི་ཉམས་སྟོན་པའི་མཛེས་ལྡན་
ཡིད་དུ་འོང་བ་གང་དེ་ནི་ཕ་ནི་མ་ལགས་ཀྱང་ད་བཟོད་སྲིད་བདེ་ལ་ཆགས་པའི་
རྒྱུན་བརྟན་པར་བྱེད་པའི་མེ་ཏོག་གི་མཚོན་ཏེ་བདུད་ཀྱི་འདོད་ཞེན་གྱིས་ཐར་
བའི་སྲོག་ལེན་པར་རྩོམ་པ་འདིའི་རྒྱུ་མཚན་གྱིས་དགའ་བྱེད་མའམ་བུད་མེད་མ་
དེ་ཡིན་ནོ།། ཞེས་ཚིག་གི་སྦྱོར་མཚམས་ཀྱི་དབང་གིས་ཚིག་འདྲེས་ཏེ་དོན་
གཞན་ཞིག་ཏུ་གོ་ཞིང་འཁྲུལ་བར་བྱེད་པ་ལྟ་བུའོ།།
གཉིས་པ་སླུ་བྱེད་ཀྱི་གབ་ཚིག་ནི་རྩ་བ་ལས། གཞན་ལ་གྲགས་པའི་སྒྲ་
དག་གིས། གང་དུ་བསླུ་བ་སླུ་བྱེད་ཉིད། ཅེས་གབ་བྱ་དང་གབ་བྱེད་ཀྱི་སྒྲ་
གཉིས་མཚུངས་ཤིང་། གབ་བྱེད་ལ་སྒྲ་དེ་འཇུག་པ་གཞན་ལ་ཡོངས་སུ་གྲགས་
ཆེ་ཞིང་སྟོབས་དང་ལྡན་ལ་གབ་བྱ་ལ་སྒྲ་དེ་འཇུག་ཀྱང་གྲགས་ཆུང་བའི་རྐྱེན་
གྱིས། གབ་བྱེད་ཀྱི་སྒྲ་དག་གིས་ཁྱེར་ནས། གབ་བྱའི་དོན་དངོས་བསླུ་ཞིང་མི་
གོ་བར་ཕྱོགས་མཐུན་གྱི་གབ་བྱེད་ལྟར་གོ་ཞིང་འཁྲུལ་བའི་བློ་སྐྱེད་པར་བྱེད་
པའི་ངག་ཅིག་ཡིན། དཔེར་ན། མཆོད་ཡོན་ལས།
འདི་ན་འཁོར་བའི་བླ་མར་མངོན་མཐོ་བ།
འཁྱོག་པོའི་རྒྱུད་ཀྱིས་ཡོངས་བསྐུལ་འཇམ་མཉེན་མདས།
འགྲོ་མང་བསླུ་བའི་ཐབས་ལ་མཁས་དྲག་མོད།།
ན
ར



270
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ལུས་འདི་ཅི་ཞེས་སོམ་ཉི་བཟློག་མ་ནུས།།
ཞེས་པའི་གབ་བྱ་ནི་འཇིག་རྟེན་ཆོས་བརྒྱད་ཁོ་ན་དོན་དུ་གཉེར་བའི་བླ་མ་ཞིག་
ཡིན་ཏེ། འཁོར་བའི་བླ་ན་མངོན་པར་མཐོ་བ་སྟེ་འཇིག་རྟེན་ཆོས་བརྒྱད་
འབའ་ཞིག་གིས་དུས་འདའ་བའི་གཡོ་སྒྱུ་ཅན་གྱི་བླ་མ་དེའི་སེམས་གཞུ་ལྟར་
འཁྱོག་པོའི་རྒྱུད་ཀྱིས་ཡོངས་སུ་བསྐུལ་བའི་ཚུལ་འཆོས་དང་ཁ་གསག་ཚིག་གི་
འཇམ་མཉེན་མེ་ཏོག་གི་མདའ་ལྟ་བུ་དེས་འགྲོ་བ་མང་པོ་བསླུ་བའི་ཐབས་ལ་ཧ་
ཅང་མཁས་ཤིང་དྲག་པ་སོགས་བདུད་ཀྱི་ཁྱད་ཆོས་ཐམས་ཅད་ཚང་བ་ཡིན་པས།
ལུས་མེད་འདོད་ལྷ་ཡིན་སྙམ་ནའང་། རེག་བྱའི་ལུས་ཡོད་པ་འདི་ཅི་ཞིག་ཡིན་
ནམ་བདག་གི་ཡིད་ནས་སོམ་ཉི་སྟེ་ཐེ་ཚོམ་བཟློག་པར་མ་ནུས་ཞེས་གཡོ་སྒྱུ་ཅན་
གྱི་བླ་མ་ལ་ཟུར་ཟ་བ་བརྗོད་དོན་དངོས་ཡིན་ཀྱང་། དེའི་གབ་བྱེད་ནི་དགའ་
རབ་དབང་ཕྱུག་སྟེ། འཁོར་བའི་བླ་ན་མངོན་པར་མཐོ་བའི་འདོད་ལྷ་དགའ་
རབ་དབང་ཕྱུག་གིས་འཁྱོག་པོའི་གཞུ་རྒྱུད་ཀྱིས་ཉེ་བར་བསྐུལ་བའི་འཇམ་ཞིང་
མཉེན་པའི་མེ་ཏོག་གི་མདའ་ཡིས་འགྲོ་བ་མང་པོ་རྨོངས་ཤིང་བསླུ་བའི་ཐབས་
ལ་མཁས་ཤིང་དྲག་མོད། འོན་ཀྱང་བདུད་ཁོ་རང་ལ་ལུས་མེད་ཟེར་ཡང་།
ལུས་ཡོད་པ་འདི་ཅི་ཡིན་ཞེས་གབ་བྱ་གབ་བྱེད་ཀྱི་སྒྲའི་འཇུག་པ་སྟོབས་ཆེ་ཆུང་
ཡོད་པའི་དབང་གིས་གབ་བྱའི་དོན་དངོས་དེ་གཞན་ཞིག་ཏུ་འཁྲུལ་ཅིང་སླུ་བར་
བྱེད་པ་ལྟ་བུའོ།།
གསུམ་པ། རིམ་པ་དང་བྲལ་བའི་གབ་ཚིག་ནི། རྩ་བ་ལས། སྦྱོར་བ་
ཤིན་ཏུ་འཁྲུགས་པ་ཡིས། རྨོངས་བྱེད་རིམ་པ་བྲལ་བ་སྟེ།། ཞེས་ཚིག་གང་
ཞིག་གོ་རིམ་མ་དཀྲུགས་པར་བསྒྲིགས་ན་དོན་གསལ་བར་སྟོན་ཀྱང་། དེ་ལྟར་
མ་བྱས་པར་ཚིག་སྦྱོར་གོང་འོག་གི་གོ་རིམ་ཤིན་ཏུ་འཁྲུགས་པར་བྱས་ཏེ་སྦྱར་



གབ་ཚིག་གི་རྒྱུན་གྱི་རྣམ་བཞག་གསལ་བའི་སྒྲོན་མེ།
271
བས་ཚིག་སྦྱོར་རིམ་པ་བྲལ་བའི་དབང་གིས་དོན་དངོས་གོ་དཀའ་བར་བསྒྲིབས་
ཏེ་རྨོངས་པར་བྱེད་པའི་ངག་ཅིག་ཡིན། དཔེར་ན། མཆོད་ཡོན་ལས།
སྤྲུལ་མཆོག་མདོ་སྔགས་བཤད་དང་སྒྲུབ་པའི་སྲོལ།།
ཆེན་པོ་ལ་འོས་འབྱོར་བས་མངོན་འཕགས་པ།།
ཕས་རྒོལ་ཟིལ་གནོན་ཚུལ་གྱིས་ཉམས་བྱེད་མཁས།།
དྲེགས་ལྡན་གཙུག་རྒྱན་ཆོས་མིན་སྤྱོད་པའི་བདུད།
ཅེས་པ་ནི་གབ་བྱེད་ཀྱི་ཚིག་དང་། གབ་བྱའི་དོན་དངོས་ནི། ཆོས་
མིན་སྤྱོད་པའི་བདུད་སྤྲུལ་མདོ་སྔགས་བཤད་དང་སྒྲུབ་པའི་སྲོལ་མཆོག་ཕས་
རྒོལ་ཟིལ་གནོན་ཚུལ་གྱིས་ཉམས་པར་བྱེད་པའི་ཐབས་ལ་མཁས་པ་དང་།
ཆེན་པོ་ལ་འོས་པའི་འབྱོར་བས་མངོན་པར་འཕགས་ཤིང་དྲེགས་ལྡན་ཀུན་གྱི་
གཙུག་རྒྱན་ཞེས་ཚིག་གི་གོ་རིམ་ལེགས་པར་བསྒྲིགས་ན་དོན་གསལ་བར་སྟོན་པ་
དེ་ནི་བརྗོད་དོན་དངོས་དང་། ཚིག་སྦྱོར་གྱི་གོ་རིམ་དཀྲུགས་ཤིང་རིམ་པ་དང་
བྲལ་བར་བཀོད་ཡོད་པས་ཚིག་སྦྱོར་བཀོད་པ་ལྟར་འགྲེལ་མི་ཆགས་པ་འདི་ལྟ་
བུའོ།
བཞི་བ། རབ་བཅོམ་གྱི་གབ་ཚིག་ནི། རྩ་བ་ལས། གང་ལ་དོན་
རྟོགས་དཀའ་བ་ཡི། ཚིག་ཕྲེང་དེ་ནི་རབ་བཅོམ་ཡིན། ཞེས་ངག་སྦྱོར་གང་
ལ་དེ་ལྟར་བཤད་ན་འཇུག་ཏུ་རུང་བ་ཙམ་ཡིན་པ་ལས། སྔར་ཡོངས་སུ་མ་
གྲགས་པའི་མིང་ཤ་སྟག་སྦྱར་ཞིང་། དེ་ལ་ལེགས་པར་བརྟགས་ན་དོན་དེར་
འཇུག་རུང་བའི་དོད་ཙམ་ཚང་ཡང་ བདེ་བླག་ཏུ་རྟོགས་དཀའ་བའི་ཚིག་གི་
ཕྲེང་བས་གབ་བྱའི་དོན་དེ་བཅོམ་པ་ལྟ་བུར་གྱུར་པའི་ངག་ཅིག་ཡིན། དཔེར་
ན། མཆོད་ཡོན་ལས།
རྒྱ་ཆེན་ཤེས་བྱའི་རང་བཞིན་མཐའ་ཡས་ཀུན།།



272
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
སྤྲིན་གྱི་མེ་ཏོག་རྐང་བས་འཐུང་བྱེད་ངོས།།
རི་མོར་བཀོད་རློམ་དེ་བཞིན་ཉིད་སྟོན་པ།
འོད་གསལ་སྙིང་པོའི་སྣང་བརྙན་འབྱུང་གནས་བཞིན།།
ཞེས་པའི་གབ་བྱ་ནི་ཀློང་ཆེན་དཔེ་རིས་དང་གཞུང་འབྲེལ་མེད་ཅིང་མ་
དག་པ་མང་དུ་བརྩམས་ནས་པར་དུ་བཀོད་པ་དེ་ཡིན།
གབ་བྱེད་སྤྲིན་གྱི་མེ་ཏོག་ནི་འདིར་ཆུ་ཡིན་པས་དེ་རྐང་བས་འཐུང་བྱེད་
དེ་ཤིང་གི་ངོས་སུ་རྒྱ་ཆེན་ཤེས་བྱའི་རང་བཞིན་དང་ཁྱད་པར་མཐའ་ཡས་པ་
ཀུན། རི་མོར་བཀོད་པ་སྟེ་པར་དུ་བརྐོས་པར་རློམ་པ་ནི་རང་གི་དེ་བཞིན་ཉིད་
ཕྱིར་སྟོན་པ་ཡིན་ཏེ། དཔེར་ན། ཤེལ་གྱི་མེ་ལོང་བཞིན་ཞེས་པ་སྟེ། འོད་
གསལ་སྙིང་བོ་ནི་ཤེལ་དང་། སྣང་བརྙན་འབྱུང་གནས་ནི་མེ་ལོང་ཡིན་པས་
ཤེལ་གྱི་མེ་ལོང་གི་ངོས་སུ་གཟུགས་བརྙན་ཙམ་ ཤར་བ་ལས་དོན་དངོས་མི་
གནས་པ་བཞིན་དུ། རྒྱ་ཆེན་ཤེས་བྱའི་རང་བཞིན་ཐམས་ཅད་དེ་ལྟ་བུའི་དཔེ་
ས་དང་པར་དུ་བཀོད་པར་རློམ་པ་ནི། རང་གིས་མི་ཤེས་པའི་དེ་བཞིན་ཉིད་
ཕྱིར་སྟོན་བྱེད་རེད། ཅེས་བརྗོད་དོན་དངོས་ཏེ་ཤེས་བྱའི་རང་བཞིན་མཐའ་
ཡས་པ་རི་མོར་བཀོད་པར་རློམ་པ་ནི་དོན་དང་། ཤེལ་གྱི་མེ་ལོང་ལ་དཔེར་
བྱས་ནས་རྗོད་བྱེད་ཚིག་འོད་གསལ་སྙིང་བོ་ཞེས་སོགས་གབ་བྱ་ལ་འཇུག་པ་
ཆུང་ཡང་དེ་ལྟར་བརྗོད་དུ་རུང་བའི་དོན་ཙམ་ཚང་བའི་སྒོ་ནས་བརྗོད་དོན་
དངོས་དེ་རབ་ཏུ་བཅོམ་པ་ལྟ་བུའོ།། འདིས་དཔེ་རིས་དང་འབྲེལ་མེད་མང་དུ་
བརྩམས་ནས་པར་དུ་འཁོད་པ་དག་ལ་ཟུར་ཟ་བར་གསུངས་སོ།།
ལྔ་བ། མཐུན་གཟུགས་ཀྱི་གབ་ཚིག་ནི། རྩ་བ་ལས། ཕལ་བའི་དོན་
བཀོད་ཚིག་དག་གིས།། བསྡེབས་པ་དེ་ནི་མཐུན་པའི་གཟུགས། ཞེས་གབ་



ཕྱགབ་ཚིག་གི་རྒྱན་གྱི་རྣམ་བཞག་གསལ་བའི་སྒྲོན་མེ།
273
བྱའི་དོན་དངོས་དེ་མ་སྨྲས་པར་དེ་དང་ཆོས་མཐུན་པའམ་གཟུགས་ཀྱི་རྣམ་པ་
མཐུན་པའི་དངོས་པོ་ཕལ་བ་ཞིག་བཀོད་ནས་དེ་དང་རྗེས་སུ་འབྲེལ་བའི་ཚིག་
རྣམས་སྡེབ་ཅིང་བསྒྲིབས་པས་བརྗོ་
རྗོད་དོན་དངོས་གབ་པ་ལྟ་བུའི་ངག་ཅིག་ཡིན།
དཔེར་ན། མཆོད་ཡོན་ལས།
རབ་མཛེས་མེ་ཏོག་བརྒྱ་ཕྲག་ཡལ་འདབ་རྩེར།
རྣམ་བཀྲའི་ཕང་བར་མཚམས་སྤྲིན་གཞོན་ནུས་འཁྱུད།།
ཁོར་ཡུག་ཀུན་ཏུ་གདུང་སེལ་མངར་བའི་བསུང་།།
འགྲེམ་བྱེད་ཡོངས་འདུའི་ལྗོན་པ་འདི་ན་སྣང་།
ཞེས་པའི་གབ་བྱ་སངས་རྒྱས་དང་། གབ་བྱེད་ལྷ་ཡི་ཤིང་ཡོངས་འདུའི་
ལྗོན་པ་ སྟེ། རྐང་བ་དང་པོས་གབ་བྱ་མཚན་དཔེས་བརྒྱན་པའི་སྐུ་དང་།
གཉིས་པས་ གབ་བྱ་ཆོས་ གོས་ངུར་སྨྲིག་ གི་ མདོག་ ཅན་ མནབས་ པ་ དང་།
གསུམ་པས་གབ་བྱ་ཆོས་འཁོར་གྱི་བྱེད་ལས་དང་རང་བཞིན་ཆོས་འཁོར་བསྐོར་
བ་རྣམས་བསྟན། བཞི་བའི་ཡོངས་འདུའི་ལྗོན་པ་ཞེས་པས་ཁྱད་གཞི་སངས་
རྒྱས་བསྟན་ཀྱང་། དེ་དངོས་སུ་མ་བརྗོད་པར་བཀྲག་མདངས་རབ་ཏུ་མཛེས་
པའི་མེ་ཏོག་བརྒྱ་ཕྲག་གིས་ཡལ་འདབ་ཀྱི་རྩེ་མོར་རྣམ་པར་བཀྲ་ཞིང་། ལྗོན་
པའི་ཕང་བར་མཚམས་སྤྲིན་གཞོན་ནུའམ་གསར་བས་ཡོངས་སུ་འཁྱུད་པ་དང་
ལྡན་ལ། ཕྱོགས་མེད་ཁོར་ཡུག་ཀུན་ཏུ་ཡིད་ཀྱི་གདུང་བ་མཐའ་དག་སེལ་བའི་ .
བླ་ན་མངར་བའི་དྲི་བསུང་འགྲེམ་པ་སྟེ་སྤེལ་བར་བྱེད་པ་ལྷའི་ཡོངས་འདུའི་
ལྗོན་པ་མཆོག་འདི་ན་སྣང་ངོ༌། ཞེས་གབ་བྱ་དེ་དང་ཆོས་མཚུངས་པའམ་
གཟུགས་ཀྱི་རྣམ་པ་མཐུན་པའི་དངོས་པོ་ཕལ་བ་ཡོངས་འདུའི་ལྗོན་ཤིང་གི་ཆོས་
ཀྱིས་བསྒྲིབས་པ་ལྟ་བུའོ།།
འདི་ནི་སྤྱིའི་བསྡུས་བརྗོད་དང་ཆ་འདྲ་ཡང་། བསྡུས་བརྗོད་དཔེ་དོན་



274
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
མཚུངས་མི་མཚུངས་སོགས་དབྱེ་བ་ཡོད་ཅིང་། ཆོས་མཚུངས་གང་ཡང་རུང་
བའི་སྒོ་ནས་བརྗོད་རུང་ལ། འདིར་ནི་གཟུགས་ཀྱི་རྣམ་པ་ཙམ་མཐུན་པའི་
དངོས་པོ་ཕལ་བ་དེའི་མཚུངས་ཆོས་ཀྱིས་བསྒྲིབས་ནས། ཕལ་བའམ་བཏགས་
པའི་དོན་དེར་འབྲེལ་བའི་ཚིག་བརྗོད་པ་ཙམ་གྱིས་ཆོག་པས་ཁྱད་པར་ཡོད་
གསུངས་པ་དོན་ལ་གནས་སོ།།
དྲུག་པ། རྩུབ་མོའི་གབ་ཚིག་ནི། རྩ་བ་ལས། མཚན་ཉིད་ཡོད་ཙམ་
ངེས་ཚིག་དང་། ལྡན་པའི་ཚིག་ནི་རྩུབ་མོ་འོ།། ཞེས་བརྡ་སྤྲོད་ཀྱི་གཞུང་ནས་
བསྟན་པའི་ཕྲད་དང་རྣམ་དབྱེ་སྦྱོར་ཚུལ་སོགས་མཚན་ཉིད་ཡོད་པ་ཙམ་མམ།
དེར་ངེས་ཚིག་བཤད་རུང་ཙམ་གྱིས་ཚིག་དག་སྦྱར་ནས་རྩུབ་མོའམ་ནན་གྱི་ཚིག་
གིས་བརྗོད་པའི་རྣམ་པ་དང་བཅས། བརྗོད་དོན་དངོས་དེ་བསྒྲིབས་པ་ལྟ་
བུའི་ངག་ཅིག་ཡིན། དཔེར་ན། མཆོད་ཡོན་ལས།
ཡིད་འོང་རྡུལ་ལས་སྐྱེས་རྣམས་བག་ཡངས་སུ།།
མེ་ཏོག་ལྡན་པའི་ཚལ་ན་རྩེད་འཇོས་རོལ།
རང་སྲོག་སྐད་ཅིག་འབོགས་པའི་སོག་རུམ་ལ།།
འབད་པས་བྲེལ་འདི་ཀྱེ་མ་ཤིན་ཏུ་བླུན།
ཞེས་པའི་གབ་བྱ་བུད་མེད་དང་། གབ་བྱེད་བུང་བ་སྟེ། རྐང་བ་དང་
པོའི་ཡིད་འོང་རྡུལ་ཞེས་པ་ནི་ཁུ་ཁྲག་དང་སྦྲང་རྩི་གཉིས་ལ་འཇུག་པས། བུད་
མེད་མངལ་ཁྲག་ལས་སྐྱེས་པ་དང་། བུང་བ་ སྦྲང་རྩི་ལས་སྐྱེས་པ་བསྟན།
རྐང་བ་གཉིས་པའི་མེ་ཏོག་ཅེས་པ་བུད་མེད་ཀྱི་ཟླ་མཚན་དང་། མེ་ཏོག་གཉིས་
ལ་འཇུག་པས། བུད་མེད་ལ་ཟླ་མཚན་ལྡན་པས་མེ་ཏོག་ལྡན་པའི་ཚལ་ཞེས་
བསྟན་པ་དང་། མེ་ཏོག་ལྡན་པའི་སྐྱེད་ཚལ་དངོས་བསྟན། དེར་ཡང་བུད་
མེད་འཁྲིག་བདེའི་རྩེད་འཇོས་རོལ་བ་དང་། བུང་བ་འཕུར་ལྡིང་གི་རྩེད་



གབ་ཚིག་གི་རྒྱན་གྱི་རྣམ་བཞག་གསལ་བའི་སྒྲོན་མེ།
275
འཇོས་རོལ་བ། བུད་མེད་བདག་འཛིན་སོགས་རང་སྲོག་སྐད་ཅིག་འབོགས་
པའི་སོག་རུམ་ལ་འབད་པས་བྲེལ་བ་ཞེས་དང་། བུང་བས་སྦྲང་རྩི་སོགས་རང་
སྲོག་སྐད་ཅིག་འབོགས་པའི་སོག་རུམ་ལ་འབད་པས་བྲེལ་བ་འདི་ཤིན་ཏུ་བླུན་
ནོ་ཞེས། རྩུབ་མོའི་ཚིག་གིས་བརྗོད་པའི་རྣམ་པ་དང་བཅས་པ་འདི་ལྟ་བུའོ།།
ཞེས་པ་ཟིན་བྲིས་ལྟར་རོ།
ཚངས་སྲས་བཞད་སྒྲ་སོགས་ལས། གབ་བྱ་ནི། འདོད་ལྡན་གྱི་སྐྱེས་བུ་
ཞིག་གིས་ཡིད་དུ་འོང་བའི་བུད་མེད་མཛེས་མ་རྣམས་མེ་ཏོག་གི་ཚལ་ན་བག་
ཡངས་རྩེད་འཇོར་རོལ་བ་མཐོང་བས། དེ་ལ་ཆགས་པ་སྐྱེས་ཏེ་འདོད་པ་དོན་
དུ་གཉེར་ནས་རང་སྲོག་མྱུར་བར་བརྒལ་བའམ་ལུས་ཕུང་ལ་གནོད་པའི་འཁྲིག་
པ་སྤྱོད་པ་ལ་འབད་པས་བྲེལ་བ་འདི་ནི་ཤིན་ཏུ་བླུན་ནོ་ཞེས་བརྗོད་དོན་
དང་། ཞེས་དང་། གབ་བྱེད་ནི། སྦྲང་རྩི་ལས་སྐྱེས་པའི་བུང་བ་རྣམས་
ཏོག་གི་ཚལ་ན་བག་ཡངས་སུ་འཕུར་ལྡིང་གི་རྩེད་འཇོས་རོལ་ནས་རང་སྲོག་ལ་
འབོགས་པའམ་ཕོག་ཅེས་ཚེ་སྲོག་ལ་གནོད་འཚེའི་ཉེན་ཁ་ཡོད་པའི་སྦྲང་རྩི་
གསོག་འཇོག་གི་ཐབས་ལ་འབད་པས་བྲེལ་བ་འདི་ཀྱེ་མ་ཤིན་ཏུ་བླུན་ནོ་ཞེས་
རྩུབ་མོའི་ཚིག་གིས་བརྗོད་པའི་རྣམ་པ་དང་བཅས་ཤིང་། འབོགས་ཞེས་པ་
གབ་བྱའི་སྐབས་ཕ་རོལ་དུ་བརྒལ་བའི་དོན་དང་། གབ་བྱེད་སྐབས་མར་ལ་
འཕངས་པའམ་ཕོག་ཅེས་པའི་དོན་དུའང་བཤད་དུ་རུང་བ་ཙམ་ལ་སྦྱར་ནས་
བུང་བས་སྦྲང་རྩི་འབད་པས་བསགས་པའི་མཐར་བུང་བ་རང་གི་སྲོག་གཞན་
གྱིས་འཕྲོག་པར་བྱེད་པའི་དོན་དུའང་བཤད་རུང་བ་ཙམ་སྒྲའི་ཟུར་འདྲ་བ་ལ་
སྦྱར་ནས་བརྗོད་དོན་དངོས་གབ་སྟེ་མགོ་རྨོངས་པར་བྱེད་པ་ལྟ་བུ་ཞེས་གསུངས་
སོ།།



276
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
བདུན་པ། གྲངས་ཀྱི་གབ་ཚིག་ནི་རྩ་བ་ལས། གང་དུ་གྲངས་ཀྱིས་
ཀུན་རྨོངས་པར། བྱེད་པ་གྲངས་ཉིད་ཅེས་བྱ་སྟེ།། ཞེས་གབ་བྱའི་དོན་གང་
ལ་གབ་བྱེད་ཡི་གེའི་མངོན་བརྗོད་ཀྱི་གྲངས་སམ། གོ་རིམ་བགྲངས་ པའི་
གྲངས་ཅི་རིགས་ཀྱིས་བཅིངས་ནས་བརྗོད་དོན་བསྒྲིབས་པའི་ངག་ཅིག་ཡིན།
དཔེར་ན། མཆོད་ཡོན་ལས།
སྣ་ལྡན་རྩེར་གནས་གསལ་བྱེད་རིས་མཛེས་པར།།
དྲོ་བས་དབུས་བརྒྱན་ཡིག་ལྷའི་མཚན་མངའ་བའི་།།
སྨྲ་བའི་ཁྱུ་མཆོག་གང་དེའི་ལེགས་བཤད་ནི།།
ས་གསུམ་རྨོངས་ཀུན་སེལ་བའི་ཉི་མ་བཞིན།
ཞེས་བཀྲ་ཤིས་འཁྱིལ་གྱི་སྐད་དོད་མངྒ་ཀུཎྜ་ཞེས་པའི་མ་ཡིག་ནི་སྣ་ལྡན་
གྱི་ཡི་གེ་ང་ཉ་ཎ་ན་མ་སོགས་ཀྱི་ནང་གི་གཅིག་ཡིན་ལ། དེ་ཐོག་མར་རམ་རྩེ་
མོར་གནས་པས་སྣ་ལྡན་རྩེར་གནས་ཞེས་དང་། རི་ནི་བདུན་གྱི་མིང་ཡིན་ཏེ་
མངྒ་སོགས་ལ་གསལ་བྱེད་ཀྱི་ཡི་གེ་བདུན་ཡོད་པ་དང་མཛེས་པར་ཞེས་པའི་ར་
ཡིག་གནས་གཞི་སྟོན་པའི་ཕྲད་ཡིན། དྲོ་བ་ཞེས་པས་དྲོ་བའི་ཡི་གེ་ཤ་ཥ་ས་
ལས་ས་ཡིག་དེ་མིང་གི་དབུས་ན་ཡོད་པས་དབུས་བརྒྱན། ཞེས་དང་། གང་
གི་དབུས་བརྒྱན་ཞེ་ན་དཀོན་མཆོག་བསྟན་པའི་སྒྲོན་མེའི་སྐད་དོད་རཏྣ་ཤ་ས་
ན་དི་བོ་ཞེས་པའི་དབུས་སུའོ།། ལྷ་ཞེས་པ་བརྒྱུད་ཀྱི་མིང་ཡིན་པས་ཡིག་གྲངས་
བརྒྱད་དང་ལྡན་པའི་མཚན་མངའ་བའི་སྨྲ་བའི་ཁྱུ་མཆོག་ཅེས་སོགས་སོ།།
གབ་བྱ་དངོས་ནི་མངྒ་ཀུཎའམ་བཀྲ་ཤིས་འཁྱིལ་དུ་བཞུགས་པའི་རཏྟཱ་
ཤ་ས་ན་དཱི་བོ་སྟེ་དཀོན་མཆོག་བསྟན་པའི་སྒྲོན་མེ་ཞེས་པའི་མཚན་མངའ་བའི་
སྨྲ་བའི་ཁྱུ་མཆོག་གང་དེའི་ལེགས་བཤད་རྣམས་ནི། ས་འོག་ས་སྟེང་ས་བླ་
གསུམ་གྱི་འགྲོ་བའི་རྨོངས་མུན་མཐའ་དག་སེལ་བའི་ཉི་མ་བཞིན་ནོ།། ཞེས་



༄༅གབ་ཚིག་གི་རྒྱུན་གྱི་རྣམ་བཞག་གསལ་བའི་སྒྲོན་མེ།
277
རྐང་བ་དང་པོས་གནས་གཞིའི་མིང་གི་ཡིག་གྲངས་སོགས་དང་
། གཉིས་པས་
གནས་པ་པོའི་མཚན་གྱི་ཡིག་གྲངས་སོགས་བཤད་ནས་ཕྱི་མ་གཉིས་ཀྱིས་དམ་པ་
གང་གི་ལེགས་བཤད་ཀྱི་ཡོན་ཏན་བརྗོད་པ་ལྟ་བུའོ། །
བརྒྱད་པ། རབ་བཏགས་ཀྱི་གབ་ཚིག་ནི། རྩ་བ་ལས། གང་དུ་ངག་
དོན་རྣམ་པ་གཞན། སྣང་བ་དེ་ནི་རབ་བཏགས་ཉིད། ཅེས་གབ་བྱའི་དོན་
དངོས་དེ་གབ་བྱེད་དངོས་པོ་དེ་དང་རྣམ་པ་མཚུངས་པའི་དོན་གཞན་ཞིག་ཏུ་
བཏགས་ཏེ་བརྗོད་དོན་དངོས་སྦས་ནས་རྣམ་པ་གཞན་ཞིག་ཏུ་གོ་ཞིང་སྣང་བར་
བྱེད་པའི་ངག་དོན་ལྟ་བུའི་ངག་ཅིག་ཡིན། དཔེར་ན། མཆོད་ཡོན་ལས།
བས་མཐའི་གནས་སུ་གང་བྱུང་ཟས་ཀྱིས་འཚོ།།
གཞན་ལ་གནོད་པའི་བསམ་སྦྱོར་རིང་དོར་ཡང་།།
མཐོང་ཚད་གཤིས་ཀྱིས་སྡང་བའི་ཉམ་ཆུང་ལ།
ས་འཛིན་ཁྱོད་ལས་གཞན་པའི་སྐྱབས་མ་མཆིས།།
ཞེས་པའི་གབ་བྱ་ནི་རི་ཁྲོད་པ་ཞིག་སྟེ། བས་མཐའའམ་གྲོང་གིས་ཟད་
པའི་མཐའ་སྟེ་དབེན་པའི་གནས་སུ་ལག་ཏུ་གང་བྱུང་གི་ཟས་ཙམ་གྱིས་འཚོ་
ཞིང་ལྟོ་རྒྱབ་ཀྱི་འཚོ་བ་ངན་ངོན་ལ་བརྟེན་ནས། གཞན་ལ་གནོད་པའི་བསམ་
ངན་སྦྱོར་རྩུབ་ཅུང་ཟད་ཙམ་ཡང་རིང་དུ་དོར་ནས་མེད་ན་ཡང་། སྐྱེ་བོ་གཞན་
མཐོང་ཚད་དམ་ཡོད་ཚད་ཀྱིས་སེམས་གཤིས་ཀྱི་གཏིང་ནས་སྡང་ཞིང་གནོད་
འཚེ་བྱེད་ཡུལ་དུ་གྱུར་པའི་ཉམ་ཆུང་རི་ཁྲོད་པ་འདི་ལ་རྒྱལ་བོ་ཁྱོད་ལས་གཞན་
པའི་སྐྱབས་མ་མཆིས་ཞེས་པ་བརྗོད་དོན་དངོས་དང་།
གབ་བྱེད་ནི་ཅང་མེད་བས་མཐའི་གནས་སུ་གང་བྱུང་ཟས་ཀྱིས་འཚོ་
ཞིང་། མི་གཞན་ལ་གནོད་པའི་བསམ་སྦྱོར་ཅུང་ཟད་ཙམ་ཞིག་ཀྱང་མེད་ན་
ཡང་སྐྱེ་བོ་གཞན་མཐོང་ཚད་ཀྱིས་སེམས་གཤིས་རབ་ཏུ་སྡང་ཞིང་། འཚེ་བར་



278
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
རྩོམ་པའི་ཉམ་ཆུང་རི་དྭགས་འདི་ལ་ས་འཛིན་ཏེ་རི་བོ་ཁྱོད་ལས་གཞན་པའི་
སྐྱབས་མ་མཆིས་ཞེས་པ་ལྟ་བུའི་མཇུག་གི་ས་འཛིན་ཞེས་པ་རྒྱལ་བོ་དང་རི་བོ་
གཉིས་ཀ་ལ་འཇུག་པ་ལྟ་བུའོ།།
ལེའུ་གཉིས་ པའི་ རབ་ བཏགས་ དང་ འདི་ གཉིས་ ཀྱི་ ཁྱད་ པར་ ནི།
དགྱེས་གླུར། ལེའུ་གཉིས་པའི་རབ་བཏགས་ནི་བྱིའུས་སྐད་སྒྲོག་པ་དེ་སངས་
རྒྱསལ་བསྟོད་པ་བྱེད་ཅེས་པ་ལྟ་བུ་ཡིན་ལ། འདིར་ནི་བསྒྲིབ་བྱ་དགེ་སློང་
དང་། སྒྲིབ་བྱེད་ངང་བ་ལྟ་བུ་ལ་གཉིས་ཀར་འཇུག་རུང་གི་ཆོས་ཤིག་བཀོད་
ནས། དགེ་སློང་ལས་གཞན་ངང་བར་སྒྲོ་བཏགས་པ་ལྟ་བུའོ། ཞེས་གསུངས་
པ་ལྟར་འདིའི་ངག་དོན་ཚང་མ་གབ་བྱ་གབ་བྱེད་གཉིས་ཀར་གོ་རུང་བའི་ཕྱིར།
གང་ཡིན་སོ་སོར་འབྱེད་དཀའ་བས་གབ་བྱ་སྦས་ཏེ་གབ་བྱེད་ཁོ་ནའི་ངག་དོན་
ལྟར་སྒྲོ་བཏགས་པ་ལྟ་བུ་ཞིག་ཡིན་དགོས་པར་གསུངས་སོ།།
དགུ་བ། མིང་དུ་འདུས་པའི་གབ་ཚིག་ནི། རྩ་བ་ལས། གང་དུ་མིང་
ལ་སྣ་ཚོགས་དོན། བཏགས་ཏེ་མིང་དུ་འདུས་པ་ཉིད།། ཅེས་བརྗོད་དོན་
དངོས་དང་འབྲེལ་བའི་མིང་འགའ་ཞིག་ལ་དོན་རྣམ་པ་སྣ་ཚོགས་པར་གོ་ཞིང་
རིག་པར་བྱེད་པའི་མིང་དུ་མས་བར་བཅད་དེ་ཐད་ཀར་བལྟས་ན་མིང་དོན་
མང་པོ་ དེས་ བར་ཆོད་ པས་ གབ་བྱ་དངོས་མི་ གསལ་ ཡང་། ལེགས་ པར་
བརྟགས་ན་གབ་བྱའི་མིང་བསྟན་ཡོད་པ་ཙམ་སྟེ། གབ་བྱ་གབ་བྱེད་གཉིས་ཀྱི་
ཐུན་མོང་གི་མིང་དོན་མང་པོ་བརྗོད་ནས། བརྗོད་དོན་དངོས་སྦས་པའི་ངག་
ཅིག་ཡིན་ཞིང་། འདི་ལ་བར་བཅད་པའམ་མིང་གཞན་ཅན་གྱི་གབ་ཚིག་ཅེས་
ཀྱང་ཟེར་བ་འབྲུག་འགྲེལ་ན་གསལ་ལོ།། དཔེར་ན། མཆོད་ཡོན་ལས།
ལུས་ཅན་ཀུན་ཡིད་མྱོས་པར་བྱེད་པ་འགའ།



༄༅གབ་ཚིག་གི་རྒྱན་གྱི་རྣམ་བཞག་གསལ་བའི་སྒྲོན་མེ།
279
མཛེས་ལྡན་ཆུ་མ་ཞེས་བྱའི་མཚན་བཟང་འཛིན།།
ཕྱོགས་ལས་རྣམ་རྒྱལ་འཇམ་པའི་མཚོན་རྣོན་ཅན།།
མྱོས་འགྱུར་མ་ཡིན་འདོད་པའི་ལྷ་ཡང་མིན།
ཞེས་པའི་གབ་བྱ་ནི་བུད་མེད་མཛེས་མ་ཞིག་སྟེ། རྐང་བ་དང་པོའི་མྱོས་
བྱེད་ནི་ཆང་དང་། འདོད་ལྷ་དང་བུད་མེད་གསུམ་ལ་འཇུག ཆུ་མ་ནི་ཆང་
དང་བྷ་གའམ་བུད་མེད་ཀྱི་མཚན་མ་ལ་འཇུག མཚན་བཟང་འཛིན་ཞེས་
འཁྲུལ་དུ་འཇུག་པ་དེ་ཡང་ཆང་གིས་ཆུ་མ་ཞེས་པའི་མིང་འཛིན། བུད་མེད་ཀྱི་
བྷ་ག་ཞེས་པའི་མཚན་མ་འཛིན། བུད་མེད་ལ་ཕྱོགས་ལས་རྣམ་རྒྱལ་ཡང་ཟེར་
ཏེ་ཆགས་ལྡན་འདོད་པའི་ཕྱོགས་སུ་འགུགས་པ་ལ་རྣམ་པར་རྒྱལ་བའི་བྱེད་ལས་
སམ་ནུས་པ་དང་ལྡན་པས་སོ།།
གབ་བྱེད་ནི་ལུས་ཅན་ཏེ་འགྲོ་བ་ཀུན་གྱི་ཡིད་མྱོས་པར་བྱེད་པ་དང་།
མཛེས་ལྡན་ཆུ་མ་ཞེས་བྱའི་མཚན་བཟང་འཛིན་ཅིང་། ཕྱོགས་ཐམས་ཅད་
ལས་རྣམ་པར་རྒྱལ་བའི་ཉོན་མོངས་ཀྱི་མདའ་འམ་མེ་ཏོག་གི་མདའ་རྣོན་པོ་
ཅན་འདི་མྱོས་འགྱུར་ཏེ་ཆང་ཡང་མ་ཡིན། འདོད་ལྷ་སྟེ་དགའ་རབ་དབང་
ཕྱུག་ཀྱང་མ་ཡིན་ཞེས་བུད་མེད་མཛེས་མ་ཡིན་པར་བརྗོད་པ་མི་གསལ་བའི་སྒོ་
ནས་འཕངས་པ་ལྟ་བུའོ།
བཅུ་བ། བསྒྲིབས་པའི་གབ་ཚིག་ནི། རྩ་བ་ལས། ཚིག་ནི་ཆོས་
མཚུངས་ལ་རེག་པས།། དོན་གཞན་སྒྲིབ་པ་བསྒྲིབས་པ་ཡིན། ཞེས་རྗོད་བྱེད་
ཚིག་གང་ཞིག་གབ་བྱ་གབ་བྱེད་གཉིས་ཀ་ལ་རེག་པའམ་འཇུག་པ་ཆོས་མཚུངས་
ཀྱང་། དེ་གཉིས་ལས་གཙོ་བོ་གབ་བྱེད་ལ་འཇུག་པ་གསལ་ཞིང་ཉེ་བར་གྱུར་
པས། གབ་བྱའི་དོན་དེ་བསྒྲིབས་པ་ལྟ་བུའི་ངག་ ཅིག་ ཡིན།. དཔེར་ན།



280
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
མཆོད་ཡོན་ལས།
སྲོག་འཕྲོག་ནག་པོའི་བཅུད་ཀྱིས་ལུས་བརྟས་ནས།
རབ་མཛེས་ལྟ་ན་སྡུག་པའི་མདངས་མཚར་བཀྲ།།
ཉམ་ཆུང་སྲོག་དབུགས་ཁམ་དུ་བྱེད་མཁས་པའི།།
མི་བསྲུན་དེ་ནི་མདོངས་མཐའ་མ་ཡིན་ནོ།།
ཞེས་པའི་གབ་བྱ་བླ་མ་དཀོར་གཟན་ཞིག་གི་བྱ་སྤྱོད་ཡིན་ཏེ། དཀོར་
གཟན་གང་གིས་དཀོར་ནག་པོའི་བཅུད་ལ་རྔམ་བཟའ་རྔམ་འཐུང་གིས་སྤྱད་
པས་ལུས་ཕུང་བརྟས་ པ་ སྟེ་དར་ནས་ གཟི་བརྗིད་ཆེ་ལ། མཛེས་སྡུག་ གི་
མདངས་རྣམ་པར་བཀྲ་ཞིང་། ཉམ་ཆུང་འགྲོ་བའི་སྲོག་དབུགས་ཁམ་དུ་བྱེད་
པ་སྟེ། སྲོག་གཅོད་མང་པོ་བྱེད་པ་ལ་ཧ་ཅང་མཁས་པའི་མི་བསྲུན་གདུག་པ་
ཅན་དེ་ནི་མདོངས་མཐའ་མ་ཡིན་ཞེས་མ་ཡིག་དགག་ཚིག་བྱས་ཏེ་སོ་སོར་
བཅད་ནས་བརྗོད་དོན་དངོས་དཀོར་གཟན་ཞིག་ལ་བྱ་བ་དང་།
གབ་བྱེད་ནི་རྨ་བྱ་སྟེ་རྨ་བྱས་ནག་པོའི་བཅུད་དུག་ཟོས་པས་ལུས་བརྟས་
ཤིང་ མཛེས་སྡུག་གི་གཟི་མདངས་རྣམ་པར་བཀྲ་བ་དང་། ཉམ་ཆུང་འབུ་
སྲིན་རྣམས་ཁམ་དུ་བྱེད་པའི་མི་བསྲུན་པ་དེ་ནི་མདོངས་མཐའ་མའམ་རྨ་བྱ་
ཡིན་ནོ། ཞེས་མ་ཡིག་མོ་རྟགས་སུ་གོ་བར་བྱས་ནས་སྐབས་དོན་བསྒྲིབས་པ་ལྟ་
བུའོ།།
རྒྱན་འདི་དང་གོང་མའི་ རབ་བཏགས་ཀྱི་གབ་ཚིག་གི་ཁྱད་པར་ནི།
རབ་བཏགས་ནི་གབ་བྱེད་དང་འདྲ་བའི་དངོས་པོ་ གཞན་ཞིག་ ལ་ བསྙད་
བཏགས་ནས་བརྗོད་དོན་དངོས་དེ་སྦས་ཤིང་རྣམ་པ་གཞན་ཞིག་ཏུ་སྣང་བར་
བྱས་པ་ཡིན་ལ། འདིར་ནི་གབ་བྱའི་བརྗོད་དོན་དངོས་དེ་གབ་བྱེད་གཞན་ལ་
བསྙད་བཏགས་ནས་བརྗོད་པ་མིན་ཅིང་། རྗོད་བྱེད་ཚིག་དེ་གབ་བྱ་གབ་བྱེད་



༄༅གབ་ཚིག་གི་རྒྱན་གྱི་རྣམ་བཞག་གསལ་བའི་སྒྲོན་མེ།།
281
གཉིས་ཀ་ལ་གོ་རུང་བའི་དབང་གིས་གང་ཡིན་དབྱེ་བ་འབྱེད་མི་ནུས་པས་
བརྗོད་དོན་དངོས་བསྒྲིབས་པ་ལྟ་བུ་ཞིག་ཡིན་པར་གསུངས་སོ།།
བཅུ་གཅིག་པ། མཐུན་པའི་སྒྲའི་གབ་ཚིག་ནི། རྩ་བ་ལས། སྒྲ་ཡི་
རྣམ་གྲངས་བཀོད་པ་ཡིས།། སྒྲུབ་པ་དག་ནི་མཐུན་པའི་སྒྲ། ཞེས་གབ་བྱའི་
དངོས་མིང་གསལ་བར་མ་བཤད་པར་དེའི་མིང་གི་ཡི་གེ་སོ་སོར་བཀྲམ་པའམ་
དེ་དང་མིང་མཐུན་པའི་སྒྲའི་རྣམ་གྲངས་མང་པོ་བཀོད་ནས་དེ་རྣམས་ཀྱི་རིམ་
པས། བརྗོད་དོན་གྱི་དངོས་མིང་དེ་གོ་དཀའ་བར་སྒྲུབ་ཅིང་བརྗོད་ཚུལ་སྒྲའི་
རྣམ་གྲངས་མང་པོ་དེས་དོན་དངོས་དེ་མི་གསལ་ཞིང་སྦས་པ་ལྟ་བུའི་ངག་ཅིག་
ཡིན། དཔེར་ན། མཆོད་ཡོན་ལས།
འཁྱིལ་ལེགས་དུང་གི་མངོན་པར་བརྗོད་པ་ཅན།།
རྣམ་པར་བཀྲ་བའི་སྐྱེད་ཚལ་ཡིད་འོང་བར།།
སྡེ་བཟང་མིང་མཐུན་མགྲིན་པའི་རྒྱུད་སྟོང་སྒྲས།།
ཀུན་ཡིད་བདུད་རྩིའི་ཁང་བར་སྒྲུབ་པ་མཚར།།
ཞེས་པའི་གབ་བྱ་ནི་ཆུ་སྐྱེས་པདྨའི་ཕྲེང་བ་རྣམ་པར་བཀྲ་བའི་སྐྱེད་ཚལ་
ཡིད་དུ་འོང་བའི་ར་བར་བུང་བའི་མགྲིན་པའི་རྒྱུད་སྟོང་ལྡན་གྱི་སྒྲ་དབྱངས་
སྙན་མོས་ཀུན་ཡིད་དགའ་བ་འབུམ་གྱིས་ཁེངས་པར་བྱེད་དོ། ཞེས་པ་བརྗོད་
དོན་དངོས་དང་།
གབ་བྱེད་ནི་ཆུ་སྐྱེས་ཞེས་པ་དུང་དང་པདྨ་གཉིས་ཀའི་ཐུན་མོང་གི་མིང་
ཡིན་པས། དུང་གི་མངོན་པར་བརྗོད་པ་ཅན་ཞེས་པ་དེ་པདྨ་ཡིན། སྡེ་བཟང་
ཞེས་པ་ཤིང་ཞིག་གི་མིང་ཡིན་ལ། སྦྲང་རྩི་སྐྱེས་ཞེས་པ་ཤིང་དེ་དང་བུང་ག
གཉིས་ལ་ཐུན་མོང་དུ་འཇུག་པའི་སྒྲ་ཡིན་པས། སྡེ་བཟང་མིང་མཐུན་ཞེས་པ་
བུང་བ་ལ་གོ་བས་ན་བརྗོད་དོན་དངོས་ཀྱི་མིང་དང་མཐུན་པའི་དོན་གཞན་གྱི་



282
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
མིང་གི་རྣམ་གྲངས་དུ་མ་རྗོད་པའི་ཚུལ་གྱིས་དངོས་དོན་བསྒྲིབས་པ་ལྟ་བུའོ།
བཅུ་གཉིས་པ། རྨོངས་པའི་གབ་ཚིག་ནི། རྩ་བ་ལས། གང་ཞིག་
མངོན་སུམ་དོན་བསྟན་ཡང་། རྨོངས་ཕྱིར་དེ་ནི་རྨོངས་ཞེས་བྱ།། ཞེས་གག་
བྱའི་དོན་དེ་རྗོད་བྱེད་ཚིག་གིས་མངོན་སུམ་དུ་གསལ་བར་བསྟན་པ་ལྟར་བྱས་
ཀྱང་སླར་ཡང་དེ་ཉིད་གསལ་བར་མི་རྟོགས་པའི་ཆེད་དུ་ཚིག་བརྗོད་ཚུལ་གྱི་
དབང་གིས་དོན་དངོས་ལ་རྨོངས་པར་བྱས་པ་ལྟ་བུའི་ངག་ཅིག་ཡིན། དཔེར་
ན། མཆོད་ཡོན་ལས།
སྲིད་གསུམ་དུག་མཚོ་ཁོལ་འདྲས་ཡིད་རབ་བྱུང་།།
འཁོར་བར་འཇུག་པ་རྗེས་སུ་ཆགས་པས་དྲངས།།
གཞན་ཕན་ལྷག་བསམ་མི་འདོར་གཞན་སྡེའི་སྲོག །
ལེན་ལ་གཟན་པའི་དགྲ་ཐབས་མཁན་དེ་སུ།།
ཞེས་པའི་གབ་བྱ་ནི་རྒྱལ་སྲས་བདག་ཉིད་ཆེན་པོ་རྣམས་ཡིན་ཏེ། ཐེག་
པ་ཆེན་པོ་ལ་གནས་པའི་རྒྱལ་སྲས་རྣམས་ཀྱིས་སྲིད་པ་འཁོར་བའི་བདེ་ག
མཐའ་དག་དུག་མཚོ་ཁོལ་བ་ལྟར་མཐོང་བས་ངེས་འབྱུང་གི་བསམ་པས་རྒྱུད་
ཡོངས་སུ་གཏམས་ ཤིང་། འཁོར་བའི་སྡུག་བསྔལ་ལ་ལས་ཉོན་གྱིས་རང་
དབང་མེད་པར་འཇུག་ཅིང་རྟག་ཏུ་སྤྱད་པའི་འགྲོ་བ་རྣམས་ལ་རྗེས་སུ་ཆགས་
པའི་སྙིང་རྗེ་ཆེན་པོའི་དབང་ གིས་ འཁོར་ བ་ འཇུག་ བྱར་ བརྩོན་ པ་ དང་།
གཞན་ཕན་གྱི་ལྷག་བསམ་ཟབ་མོ་དུས་དང་རྣམ་པ་ཀུན་ཏུ་མི་འདོར་ཞིང་།
བྱམས་པའི་ཏིང་ངེ་འཛིན་སྒོམ་སྟོབས་ཀྱིས་གཞན་བདུད་ཀྱི་སྡེའི་སྲོག་ལེན་པ་སྟེ་
བག་མེད་ཀྱི་གནས་ལས་བག་ཡོད་ཀྱི་གནས་སུ་འགོད་པ་ལ་གཟན་པའམ་གཟུ་
མོའི་ཐབས་ལ་མཁས་པ་ཅན་ཞེས་པ་བརྗོད་དོན་དངོས་དང་།
དེ་གབ་བྱེད་ཡིད་ རབ་བྱུང་ཞེས་པ་དང་། རྗེས་སུ་ཆགས་ པ་དང་།



གབ་ཚིག་གི་རྒྱན་གྱི་རྣམ་བཞག་གསལ་བའི་སྒྲོན་མེ།།
283
ལྷག་བསམ་མི་འདོར། གཞན་སྡེ་སྲོག་ལེན། དགྲ་ཐབས་མཁན་ཞེས་པ་ལྟ་བུ་
མི་མཐུན་པ་རྣམས་ཏེ་དོན་དངོས་ལ་རྨོངས་པར་བྱེད་པའི་ཚིག་བརྗོད་ནས་
དངོས་དོན་གབ་པ་ལྟ་བུའོ།།
བཅུ་གསུམ་པ། ཡོངས་འཕྲོག་གི་གབ་ཚིག་ནི། རྩ་བ་ལས། གང་ལ་
སྦྱོར་ཕྲེང་བདག་ཉིད་ཅན། དེ་ནི་ཡོངས་སུ་འཕྲོག་ཅེས་བྱ།། ཞེས་བརྗོད་
དོན་གང་ལ་རྗོད་བྱེད་ཀྱི་མིང་ཚིག་གི་སྦྱོར་བ་མང་པོ་ཕྲེང་བའམ་བརྒྱུད་མར་
བཀོད་པའི་སྒོ་ནས་སྔ་མ་སྔ་མའི་དོན་ཕྱི་མ་ཕྱི་མས་འཕྲོག་པའམ་མེད་པར་བྱས་
པ་སྟེ། རབ་ཏུ་མ་གྲགས་པའི་མིང་གི་ཕྲེང་བ་དེས་བརྗོད་དོན་དངོས་དང་རག
ཏུ་གྲགས་པའི་མིང་འཕྲོག་ཅིང་གབ་པ་ལྟ་བུའི་ངག་ ཅིག་ཡིན། དཔེར་ན།
མཆོད་ཡོན་ལས།
པ་སངས་སློབ་རྒྱལ་དགྲ་བོའི་ཟས་འབྱུང་གནས
ལས་འཁྲུངས་ཟེར་གྱིས་ཕྱེ་བའི་མདངས་མཚར་རྣམས།།
ཉ་འཇོམས་གནས་སྐྱེས་དག་དང་ལྷན་ཅིག་པར།།
དཀར་འཛུམ་ཁོང་ནས་འཚེར་བའི་ཁྱད་ཆོས་ངོམ།།
ཞེས་ཟླ་བའི་འོད་ཟེར་གྱིས་ཀུ་མུད་ཁ་ཕྱེ་བའི་མདངས་མཚར་རྣམས་
དུང་ལྟར་དཀར་བའི་མདངས་དང་ལྷན་ཅིག་དཀར་བའི་འཛུམ་མདངས་ཁོང་
ནས་འཚེར་བའི་ཁྱད་ཆོས་ངོམ་མོ་ཞེས་པ་གབ་བྱ་དངོས་དང་།
གབ་བྱེད་ནི་པ་སངས་སློབ་མ་ལྷ་མིན། དེའི་རྒྱལ་བོ་སྒྲ་གཅན། དེའི་
དགྲ་བརྒྱ་བྱིན། དེའི་ཟས་བདུད་རྩི། དེའི་འབྱུང་གནས་རྒྱ་མཚོ། དེ་ལས་
འཁྲུངས་པ་ཟླ་བ། ཟླ་བའི་ཟེར་གྱིས་ཕྱེས་པ་ཀུ་མུ་ད་སྟེ། དེའི་མདངས་
དཀར་ཞིང་མཚར་བ་དང་། དེའི་མཚར་སྡུག་གི་མདངས་རྣམས་ནི། ཉ་
འཇོམས་ཆུ་སྲིན་དང་། དེའི་གནས་རྒྱ་མཚོ། དེ་ལས་སྐྱེས་པ་དུང་སྟེ། དེའི་



284
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
མདངས་དང་ལྡན་པའི་ཀུན་དའི་འཛུམ་དཀར་ ཁོང་ནས་འཚེར་ཞེས་པའོ།
རྒྱན་འདིའི་རྗོད་བྱེད་ཀྱི་ཚིག་རྣམས་ཀྱིས་བརྗོད་དོན་ཐག་རིང་བོ་ནས་བསྐོར་ཏེ་
སྟོན་པ་ལྟ་བུ་ཞིག་ཡིན་ནོ།།
བཅུ་བཞི་བ། གཅིག་བསྒྲིབས་ཀྱི་གབ་ཚིག་ནི། རྩ་བ་ལས། གང་
ཞིག་རྟེན་ནི་གསལ་བྱེད་དེ།། བརྟེན་པ་སྦས་པ་གཅིག་བསྒྲིབས་པའོ།། ཞེས་
ངག་སྦྱོར་གང་དུ་རྟེན་གྱི་དངོས་པོ་ལུས་ལྟ་བུ་རབ་ཏུ་གསལ་བར་བྱས་ཏེ།
བརྟེན་པ་ཡན་ལག་ལྟ་བུ་རབ་ཏུ་སྦས་ཏེ་མི་གསལ་བར་བྱས་པ་ལྟ་བུའི་ངག་ཅིག་
ཡིན། དཔེར་ན། མཆོད་ཡོན་ལས།
སྙན་འགྱུར་རོལ་མོའི་སྒྲ་འམ་ལེགས་བཤད་གཏམ།།
ལན་གཅིག་ཡུལ་དུ་བྱེད་པའི་གོ་སྐབས་བྲལ།།
བྱོལ་སོང་ལ་ལའི་རྣ་བར་དོན་ལྡན་འབྲས།།
དབེན་པ་དངོས་པོའི་གཤིས་ལུགས་མིན་ནོ་ལོ།།
ཞེས་པ་འདིའི་བྱོལ་སོང་ལ་ལ་ཞེས་པས་གབ་བྱའམ་རྟེན་གླང་བོ་གབ་པ་
དང་རྣ་བ་ཞེས་ཚིག་དངོས་ཡོད་པས་བརྟེན་པ་རྣ་བ་མ་གབ་ པས་གཅིག་
བསྒྲིབས་ཞེས་ཟེར། གླང་བོའི་རྣ་ཞེས་པ་ཤིང་ཨེ་རཎྜའི་མིང་གི་རྣམ་གྲངས་
ཡིན་པས་དོན་ཨེ་རཎྜ་ལ་གོ་དགོས་ལ། ཤིང་དེ་ལ་དོན་དང་ལྡན་པའི་འབྲས་
བུས་དབེན་པ་དངོས་པོའི་གཤིས་ལུགས་མིན་ནོ་ལོ་སྟེ་ཡིན་ནོ་ཞེས་འགྲེལ་ལ།
དོན་དུ་ལེགས་བཤད་མ་ཐོས་པའི་མིའི་རྣ་བར་དོན་འབྲས་ཀྱིས་དབེན་པར་སྦྱར་
ན། རྟེན་ནི་ཐོས་སོགས་ལེགས་བཤད་ཀྱི་སྐལ་བ་དམན་པས་མི་དེ་སྦས་ཤིང་།
བརྟེན་པ་རྣ་བའི་ཁྱད་པར་གསལ་བར་བརྗོད་པ་ལྟ་བུ་སྟེ། ལེགས་བཤད་ཀྱི་
གཏམ་ལན་གཅིག་ཀྱང་ཡུལ་དུ་བྱེད་པའི་གོ་སྐབས་བྲལ་བའི་བྱོལ་སོང་ངམ་དུད་
འགྲོ་ལ་ལའི་རྣ་བར་དོན་ལྡན་ལེགས་བཤད་གཏམ་གྱི་འབྲས་བུས་དབེན་པའམ་



གབ་ཚིག་གི་རྒྱན་གྱི་རྣམ་བཞག་གསལ་བའི་སྒྲོན་མེ།
285
ཐོས་པར་མི་འགྱུར་བ་ནི་དངོས་པོའི་གཤིས་ལུགས་མིན་ནོ་ལོ་ཞེས་འགྲེལ་ལོ།།
དཔེར་བརྗོད་འདིར་རྟེན་སྦས་ཤིང་བརྟེན་པ་གསལ་བས། རྩ་བའི་
ཚིག་ཟིན་དང་ཅུང་ཟད་མི་འདྲ་ཡང་རྟེན་དང་བརྟེན་པ་གཉིས་ཀའི་གང་སྦས་
ཀྱང་འགལ་བ་མེད་ཅིང་གཉིས་ཀའི་གང་རུང་གཅིག་སྦས་ན་ཆོག་པས་དཔེར་
བརྗོད་འདི་ཡང་དེ་བཞིན་མཛད་པར་སྣང་ངོ་།
བཅོ་ལྔ་བ། གཉིས་ཀ་བསྒྲིབས་པའི་གབ་ཚིག་ནི། རྩ་བ་ལས། གང་
དུ་གཉིས་ཀ་སྦས་གྱུར་པ།། དེ་ནི་གཉིས་ཀ་བསྒྲིབས་པའོ།། ཞེས་ངག་སྦྱོར་
གང་དུ་རྟེན་དང་བརྟེན་པ་གཉིས་ཀ་སྦས་ཤིང་། དངོས་སུ་མ་བརྗོད་པ་ལྟ་བུའི་
ངག་ཅིག་ཡིན། དཔེར་ན། མཆོད་ཡོན་ལས།
སྲིད་ཞི་ཡོངས་ཀྱི་རྒྱན་དུ་མཆོད་འོས་དེས།།
དཔེ་བྲལ་གཏོང་བའི་སྒོ་འཕར་བརྒྱ་ཕྱེ་ནས།
ཀུན་གྱི་རེ་བ་ཡིད་བཞིན་སྐོང་བའི་ཕྱིར།
ས་གསུམ་ཁྱོན་ཡངས་བསིལ་བའི་བྱེད་པོར་ཤེས།།
ཞེས་པའི་གབ་བྱའམ་རྟེན་སངས་རྒྱས་དང་བརྟེན་པ་ཆོས་གཉིས་ཀ་
གབ་ནས་བསྟན་པ་སྟེ། སྲིད་པ་དང་ཞི་བའི་རྒྱན་དམ་པར་ཀུན་གྱིས་མཆོད་
འོས་སུ་གྱུར་པ་ཡང་དག་པར་རྫོགས་པའི་སངས་རྒྱས་དེས་ཐུགས་བརྩེ་བ་ཆེན་
པོས་ཀུན་ནས་བསླངས་ཏེ་དཔེ་ཟླ་བྲལ་བའི་ཆོས་ཀྱི་ཕུང་བོ་བརྒྱད་ཁྲི་བཞི་སྟོང་
གི་ཆོས་སྦྱིན་གཏོང་བའི་སྒོ་མོ་བརྒྱ་ཕྲག་ཡངས་པོར་ཕྱེས་ནས་འགྲོ་བ་ཀུན་གྱི་རེ་
འདོད་ཡོངས་སུ་སྐོང་བའི་ཕྱིར། ས་གསུམ་གྱི་ཁྱོན་ཡངས་པོར་གནས་སུ་བྱེད་
པའི་འགྲོ་རྣམས་སྡུག་བསྔལ་དྲག་པོས་གཟིར་བ་རྣམས་ལ་ཕན་བདེ་བསིལ་བའི་
དངོས་གྲུབ་ཡིད་བཞིན་སྩོལ་བའི་བྱེད་པོར་ཤེས་སོ་ཞེས་རྟེན་བརྗོད་བྱའི་གཙོ་
བོར་བྱས་ཏེ་རྟེན་དང་བརྟེན་པ་གཉིས་སྦས་པ་ལྟ་བུའོ།།



286
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
་
བཅུ་དྲུག་པ། ཡོངས་འདྲེས་ཀྱི་གབ་ཚིག་ནི། རྩ་བ་ལས། གང་ལ་
མཚན་ཉིད་སྣ་ཚོགས་འདྲེས། དེ་ནི་ཡོངས་སུ་འདྲེས་ཞེས་བྱ། ཞེས་ངག་
སྦྱོར་གང་དུ་སྔར་བཤད་ཟིན་པའི་གབ་ཚིག་སོ་སོའི་མཚན་ཉིད་སྣ་ཚོགས་འདྲེས་
པས་གཅིག་ཁོ་ནར་ངེས་བཟུང་མེད་པར་སྦྱར་ནས་སྐབས་དོན་གབ་པ་ལྟ་བུའི་
ངག་ཅིག་ཡིན། དཔེར་ན། མཆོད་ཡོན་ལས།
པདྨོའི་སྐྱེ་གནས་མིང་ཅན་ལས་བྱུང་བའི།།
རྒྱུ་ཡི་མངོན་པར་བརྗོད་ལྡན་མདའ་མཛེས་པ།།
སྡུག་བསྔལ་མེ་ཕྲེང་བརྒྱུད་པ་ལས་གྲོལ་ཕྱིར།
རིན་ཆེན་ཡོན་ཏན་བརྟེན་པའི་སྐལ་བ་སྦོམ།
ཞེས་པདྨའི་སྐྱེས་གནས་ཚངས་པའི་མིང་ཡིན་ཞིང་། ཚངས་པ་ལ་
འཇིག་རྟེན་བྱེད་པོ་ཟེར་བ་དང་། ལས་ལའང་འཇིག་རྟེན་བྱེད་པོ་ཟེར་བས་
ཚངས་པའི་མིང་ཅན་ཏེ་ལས་ལས་བྱུང་བའི་ཞེས་དང་། རྒྱུ་དང་ཉེར་ལེན་གྱི་
ཕུང་བོ་གཉིས་ཀ་ལ་ཉེ་བར་ལེན་པ་ཞེས་པའི་སྒྲ་ཐུན་མོང་དུ་འཇུག་པས་རྒྱུའི་
མིང་ལ་ཉེ་བར་ལེན་པའི་མངོན་པར་བརྗོད་ལྡན་ཞེས་མཐུན་པའི་སྒྲའི་གབ་ཚིག་
དང༌། མདའ་ནི་ལྔའི་མིང་ཡིན་པས་ཉེར་ལེན་གྱི་ཕུང་བོ་ལྔ་ལ་བྱེད། མེ་ནི་
གསུམ་གྱི་མིང་སྟེ་སྡུག་བསྔལ་གསུམ་གྱི་བརྒྱུད་པ་ལས་གྲོལ་བའི་ཕྱིར་དུ་རིན་
ཆེན་ནམ་དཀོན་མཆོག་ནི་མིང་དུ་འདུས་པའི་གབ་ཚིག་ཡིན་ལ། ཡོན་ཏན་ནི་
གསུམ་གྱི་མིང་ཡིན་པས་དཀོན་མཆོག་རིན་པོ་ཆེ་གསུམ་ལ་བརྟེན་པའི་སྐལ་བ་
བཟང་པོ་སྦོམ་ཞེས་མཐུན་པའི་སྒྲའི་གབ་ཚིག་དང་། མིང་དུ་འདུས་པའི་གབ་
ཚིག གྲངས་ཀྱི་གབ་ཚིག་སྟེ་གསུམ་ཡོངས་སུ་འདྲེས་ཡོད།
བརྗོད་དོན་དངོས་ནི། ལས་ལས་བྱུང་
་བའི་རྒྱུ་ཉེར་ལེན་གྱི་ཕུང་བོ་ལྔ་
སྡུག་བསྔལ་གསུམ་གྱི་བརྒྱུད་པ་ལས་གྲོལ་བའི་ཕྱིར་དུ་དཀོན་མཆོག་གསུམ་ལ་



༄༅།།གབ་ཚིག་གི་རྒྱུན་གྱི་རྣམ་བཞག་གསལ་བའི་སྒྲོན་མེ།
287
བརྟེན་པའི་སྐལ་བ་སྦོམ་མོ་ཞེས་པ་ལྟ་བུའོ།
ཞེས་རྩ་བ་ལས་བསྟན་པའི་རྒྱན་བཅུ་དྲུག་ཡོད་པ་སོ་སོའི་མཚོན་ཐབས་
ཀྱི་མཚན་ཉིད་དཔེར་བརྗོད་དང་བཅས་པ་རེ་ཞིག་བཤད་ཟིན་ཏོ།།
གཞན་ཡང་རྩ་བ་ལས་དངོས་སུ་མ་བསྟན་ཀྱང་གབ་ཚིག་གི་རྒྱན་གྱི་
ཁོངས་སུ་གཏོགས་པ། སྙན་ངག་གི་སྒྱུ་རྩལ་གྱི་ལམ་ནས་ཐོན་པའི་ཁེད་དམ་
ལྡེའུའི་རིགས་ཀྱི་རོ་ཉམས་ངོ་མཚར་ལྡན་པའི་ཚིག་སྦྱོར་རྣམས་ཀྱང་གབ་ཚིག་གི་
རྒྱན་གྱི་ཕྱོགས་ལས་མ་འདས་ཤིང་འབད་པར་བྱ་བའི་གནས་སོ།།
ང་ཚོའི་གབ་ཚིག་གི་སྙན་ངག་འདི་ནི། བསྡུས་བརྗོད་དང་། རབ་
བཏགས། སྦྱར་བ་སོགས་ཀྱི་ཆ་དང་འདྲ་བའི་སྙན་ངག་གི་རྒྱན་དགོས་མཁོ་
ཅན་ཞིག་ཡིན་ཏེ། དཔེར་ན་རྒྱལ་སྲིད་སྐྱོང་བའི་ལག་ལེན་ལྟ་བུ་ལའང་འདོར་
ཐབས་མེད་པའི་རིག་པ་ཞིག་ཡིན་པ་མ་ཟད། བློ་རིག་འགུལ་བསྐྱོད་གཟུ་མོས་
དཔྱད་དགོས་ཤིང་། དེ་ལྟར་བཤད་ན་ཡིད་ལ་འབྱུང་མི་སྲིད་པའི་བློ་སྐྱེད་
རིགས་ལམ་གྱི་འཕྲུལ་སྣ་ཚོགས་སྟེར་ཞིང་། ངག་སྦྱོར་གྱི་རོལ་རྩེད་ལ་མཁས་
པའི་བྱེད་ལས་ལྡན་ལ་མཚར་སྐྱེད་ཀྱི་ངག་གི་སྒྱུ་རྩལ་ཞིག་ཀྱང་ཡིན་པས་བློ་རིག་
དང་རྣམ་དཔྱོད་ཆེས་ཆེར་འཕེལ་བའི་རྒྱུ་དམ་པར་འགྲོ་བ་སོགས་གཞལ་བར་
དཀའ་བའི་རིན་ཐང་ཆེན་པོས་རབ་ཏུ་ལྕི་བ་ཡིན་ཙ་ན། གབ་ཚིག་གི་སྙན་ངག་
བཟང་པོའི་རྩོམ་ཡིག་ཆུ་བོའི་རྒྱུན་བཞིན་དུ་སྤེལ་བ་ལ་ཡིད་ཕྱོགས་ཏེ་བདག་གི་
རྩོམ་ཡིག་འདི་ཉིད་ཀྱང་། སྙིང་ཉེ་བའི་ཀློག་མཁན་རྣམས་ལ་ལྷག་བསམ་ཟོལ་
མེད་ཀྱི་གུས་འདུད་དང་བཅས་སྙན་སྐུལ་རོལ་མོ་ཞིག་གི་ཚབ་ཏུ་ཕུལ་བ་ལགས་
ན་རེ་འདུན་སྙིང་གི་རི་མོར་དོན་དང་ལྡན་པར་ཞུ་ཞུ།
ཞེས་རྗེ་བཙུན་ཞྭ་དམར་པཎྜི་ཏའི་ཞལ་སྔ་ནས་དགེ་བའི་བཤེས་གཉེན་



288
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ཆེན་པོ་ཁ་སྒང་འཕྲིན་ལས་རྒྱ་མཚོས་ཟིན་བྲིས་སུ་བགྱིས་པ་མི་ཤེས་སྨག་རུམ་
སེལ་བའི་ཉིན་བྱེད་དང་
། འབྲུག་ཁམས་སྤྲུལ་བསྟན་འཛིན་ཆོས་ཀྱི་ཉི་མ་
མཆོག་གི་སྙན་འགྲེལ་དབྱངས་ཅན་ངག་གི་རོལ་མཚོ་སོགས་དཔྱད་གཞིར་བྱས་
ནས་བྲིས་པའི་གབ་ཚིག་གི་རྣམ་བཞག་ཅུང་ཟད་མཚོན་པའི་སྒྲོན་མེ་ཞེས་བྱ་བ་
འདིས་ཀུན་ལ་ཕན་ཐོགས་པར་གྱུར་ཅིག་གུའོ།།



289
རྒྱ་བོད་སྡེབ་སྦྱོར་རིག་པ་འདྲ་མིན་སོགས་ཀྱི་
ལྟ་ཚུལ་ཅུང་ཟད་བརྗོད་པ་གཟུར་
གནས་གཏམ་གྱི་ཅོང་སྒྲ།
ནུབ་བྱང་མི་རིགས་སློབ་གྲྭ་ཆེན་མོའི་སློབ་དཔོན་ཆེན་པོ་དཔའ་རིས་
སངས་རྒྱས་མཆོག་གིས་བརྩམས་པའི་སྡེབ་སྦྱོར་རིག་པ་གསར་བའི་
མདོར་རྩྭ་སོགས་མཐོང་འཕྲལ་རྗེས་སུ་ཡི་རང་གིས་བྲིས།
རང་རེ་རི་བོ་གངས་ཅན་པ་ཞིག་ལ་མཚོན་ན་མི་རིགས་རང་གི་རིག་
གནས་བཅུ་ཕྲག་སྟེ། སྒྲ་རིག ནང་རིག གསོ་རིག བཟོ་རིག ཚད་མ་
རིག་པ་དང་། སྙན་ངག མངོན་བརྗོད། སྐར་རྩིས། སྡེབ་སྦྱོར། ཟློས་
གར་རིག་པ། ཞེས་གཞན་ལ་ངོམ་ཆོག་ཆོག་གི་སྤོབས་པ་དང་བཅས་མགྲིན་
གཅིག་དབྱངས་གཅིག་གིས་བགྲང་བར་བྱེད། མང་པོ་ཞིག་གིས། ལེགས་
སྦྱར་གྱི་སྡེབ་སྦྱོར་རིག་པ་འགྱུར་མ་དེ་ལ་བོད་ཀྱི་སྡེབ་སྦྱོར་རིག་པ་ཡིན་ཤག་ཤག་
ཏུ་བཤད་ཅིང་། བོད་ཀྱི་སྒྲ་རིག་པ་དང་དེ་ལྟའི་སྡེབ་སྦྱོར་རིག་པ་གཉིས་ཀྱི་
བརྗོད་དོན་དང་རྣམ་བཞག་ཐམས་ཅད་གཅིག་མཚུངས་དང་ཕན་ཚུན་མཛའ་
བའི་མཐུན་འབྱོར་ཆེ་བའི་ལྟ་ཚུལ་ངོམ་བཞིན་ཡོད་དོ།།
དེ་རིགས་ལ་སྐབས་སུ་བརྗོད་པར་བྱ་བ་འདི་དག་ཡོད་དེ། བོད་ཀྱི་སྒྲ་
རིག་པ་གང་ཡིན་ཞེ་ན། ཀ་ཙན་དབྱངས་གསུམ་སོགས་འཕགས་ཡུལ་གྱི་སྒྲ་



290
༄༅།།མུ་འཛོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
རིག་ལྟ་བུ་མ་ཡིན་པར། བོད་རང་གི་ཕ་སྐད་དངོས་ཀྱིས་བྱས་པའི་སུམ་རྟགས་
དག་གསུམ་གྱི་གཞུང་དག་ཡིན་པར་མཁས་པ་ཐུན་མོང་གིས་ངོས་འཛིན་གཅིག་
མཐུན་དུ་གྲུབ། གསེར་ཏོག་སུམ་རྟགས་འཕྲུལ་གྱི་སྡེ་མིག་ལས། བོད་ཀྱི་སྒྲའི་
བསྟན་བཅོས་ཆེན་པོ་བརྒྱད་ཀྱི་ནང་ཚན་སུམ་ཅུ་བ་དང་རྟགས་ཀྱི་འཇུག་པ་
གཉིས། ཞེས་དང་། རྗེ་འཇིགས་མེད་རིགས་པའི་བློ་གྲོས་ཀྱིས་ཀྱང་། བོད་
གངས་ཅན་གྱི་སྒྲ་རིག་པའི་བསྟན་བཅོས་ཞེས་པ་ལྟ་བུ་སོགས་སུམ་རྟགས་གཞུང་
འགྲེལ་དག་ན་མང་དུ་འབྱུང་བས་ཀྱང་གསལ་བར་མཚོན་ནུས་སོ།།
དེས་ན། རྒྱ་བོད་གཉིས་ཀྱི་བརྡ་སྤྲོད་རིག་པའི་གཞུང་ལུགས་མི་གཅིག་
ལ། དེ་བཞིན་དུ་སྐད་གཉིས་ཀྱི་ང་རོ་སྡེབ་ཅིང་སྦྱོར་བའི་ཚུལ་ཡང་མི་གཅིག
སྒྲ་ཀ་ཙན་དབྱངས་གསུམ་སོགས་ནི་འཕགས་ཡུལ་གྱི་སྒྲ་རིག་པ་དང་། སུམ་
རྟགས་དག་གསུམ་ལྟ་བུ་ནི་བོད་ཀྱི་སྒྲ་རིག་པའོ།།
སྡེབ་སྦྱོར་རིག་པའང་སྤྱིར་ན། སྐད་ཆའི་རོལ་མོའི་སྒྲ་གདངས་དྲག་
ཞན་བར་མ་དང་འགྱུར་ཁུགས་འདེགས་འཇོག་ཕྲ་སྦོམ་སོགས་རྣམ་པར་དཔྱད་
ཏེ་གང་ལ་གང་འཚམ་གྱི་ངག་གི་སྦྱོར་ཐབས་ཕུན་སུམ་ཚོགས་པ་སྟོན་པའི་སྒྲ་
རིག་པའི་ཡན་ལག་ཅིག་ཡིན་མོད། རྒྱ་བོད་སྐད་རིགས་གཉིས་ཀྱི་ཁྱད་ཆོས་
ཐུན་མོང་མ་ཡིན་པའི་དབང་གིས། བོད་ཀྱི་སྒྲ་རིག་པའི་སྡེབ་སྦྱོར་འདི་ཡང་།
ཉི་མ་མེ་གྲོགས་དང་ཆར་བ་ཆུ་གྲོགས་བཞིན་དུ་རང་སྐད་དང་བདག་ཉིད་
གཅིག་པའི་འབྲེལ་བ་དམ་པོ་ཡོད་ཅིང་། བོད་རང་སྐད་ལ་ལྷན་སྐྱེས་སུ་ཡོད་
པའི་ངག་གི་སྡེབ་སྦྱོར་ཞིག་ཡིན་དགོས་པ་ལས། ལེགས་སྦྱར་གྱི་སྡེབ་སྦྱོར་རིག་
པ་ལྟར་སྦྱར་དུ་མི་རུང་ངོ༌། ལེགས་སྦྱར་སྡེབ་སྦྱོར་བཞིན་བོད་སྐད་ལ་འདྲ་
དཔེ་རྒྱས་འགེབས་བྱས་ན། བོད་སྐད་ཀྱི་རོལ་མོའི་སྙན་ཆ་མི་ཐོན་པ་དང་རང་



༄༅།།རྒྱ་བོད་སྡེབ་སྦྱོར་རིག་པ་འདྲ་མིན་སོགས་ཀྱི་ལྟ་ཚུལ་བརྗོད་པ།
291
སྐད་ལ་ལྷན་སྐྱེས་སུ་ཡོད་པའི་སྐད་གདངས་དྲག་ཞན་བར་མ་དང་དབྱངས་ཀྱི་
ང་རོ་འགྱུར་ཁུགས་འདེགས་འཇོག་སོགས་ཉམས་པར་འགྱུར་བས་སོ།།
སུམ་ཅུ་བའི་རྩ་བར། དེ་ཕྱིར་དང་པོར་འདི་ཉིད་བསླབ། དེ་ནས་
རྒྱས་པའང་མཉན་བྱས་ཏེ། ཞེས་པས། དུས་དང་པོར་སུམ་ཅུ་བའི་གཞུང་
འདི་ཉིད་བསླབས་ཤིང་དེ་ཁོང་དུ་ཆུད་པ་ན། དེ་ནས་བརྡ་སྤྲོད་པའི་གཞུང་
ལུགས་རྒྱས་པ་ཀ་ལ་བ་དང་། ཙན་དྲ་བ་ལ་སོགས་པའང་མཉན་པར་བྱའོ་ཞེས་
བསྟན་ཡོད་ཚོད་དུ་པྲ་ཏིའི་སུམ་འགྲེལ་སོགས་ན་བཤད་འདུག་པས། སུམ་ཅུ་
བ་དང་ཀ་ཙན་སོགས་སོ་སོར་མ་ཕྱེས་པར་གངས་ཅན་སྒྲ་རིག་པའི་གཞུང་
དཀྱུས་གཅིག་ཏུ་བསྟན་པ་མིན་ནམ་ཞེ་ན། དེ་ནི་མ་ཡིན་ཏེ། བོད་ཀྱི་སུམ་
འགྲེལ་དག་གིས་རྩ་བའི། དེ་ནས་རྒྱས་པའང་མཉན་བྱས་ཏེ། ཞེས་པའི་བརྡ་
སྤྲོད་རྒྱས་པ་ལ་ཀ་ཙན་སོགས་ངོས་འཛིན་པ་དང་མི་འཛིན་པའི་ལུགས་གཉིས་
འབྱུང་ཞིང་། འཛིན་པའི་དབང་དུ་བྱས་ཀྱང་། སྔོན་ཚེ་རྒྱ་གར་གྱི་ཆོས་དང་
རིག་གནས་ཀྱི་གཞུང་སོགས་བོད་ལ་དུངས་པས། དེའི་སྐད་དང་བརྡ་སྤྲོད་ཀྱི་
གཞུང་ལུགས་ཤེས་ན་བོད་ལ་ལེགས་ཚོགས་འབྱུང་བའི་སྒོ་མོ་ལྟ་བུར་འདུག་པས་
བསླབ་བྱའི་གནས་སུ་གདམས་པ་ཙམ་ལས། གངས་ཅན་སྒྲ་རིག་པའི་གཞུང་
ལུགས་གཅིག་ཏུ་བསྟན་པ་མིན་ནོ།།
སྒྲ་ཤེས་ན་དོན་ལ་མི་རྨོངས། ཞེས་པའང་བོད་མི་རིགས་ལ་མཚོན་ན་
གཙོ་བོ་བརྡ་སྤྲོད་སུམ་རྟགས་དག་གསུམ་གྱི་གཞུང་ལ་གོ་དགོས། སུམ་རྟགས་
ཀྱི་གཞུང་ལ་གོ་བ་དཔྱིས་ཕྱིན་པར་ཆགས་ན། གོ་སྟོབས་ནམ་མཁའི་སྒོ་མོ་
བཞིན་ཡངས་པར་བྱེད་པའི་ཕྱིར་དང་། རྩ་བ་ལས་ཀྱང་། བསླབ་པ་ཀུན་གྱི་
གཞི་འཛིན་ཅིང་། རིག་བྱེད་སྨྲ་བ་རྣམས་ཀྱི་རྒྱུ། མིང་ཚིག་བརྗོད་པ་ཀུན་གྱི་



292
༄༅།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
གཞི། ཡི་གེའི་སྦྱོར་བ་བཤད་པར་བྱ། ཞེས་དང་། བསླབ་པའི་རིམ་པ་འདི་
ཡིས་ནི། གང་ཞིག་འབད་པ་ཆུང་ངུས་ཀྱང་། ཤེས་རབ་མྱུར་དུ་གྲོལ་བར་
འགྱུར།། ཞེས་དང་། པྲ་ཏིའི་སུམ་འགྲེལ་ལས་ཀྱང་། གང་ཞིག་རྟོགས་ན་
གསུང་རབ་ཐམས་ཅད་ལ།། རབ་འབྱམས་ཤེས་རབ་སྣང་བ་མཆོག་སྟེར་ཞིང་།
མཐའ་ཡས་མཁས་པ་དགྱེས་པའི་སྲོལ་བཟང་པོ།། གངས་ཅན་བརྡ་སྤྲོད་ཀུན་
གྱི་ཕྱི་མོ་མཆོག། ཅེས་གསུངས་པ་སོགས་ཀྱིས་གསལ་བར་མཚོན་ནོ།།
དེས་ན་རིག་གནས་བཅུའི་ཡ་གྱལ་དུ་བགྲང་བཞིན་པའི་སྡེབ་སྦྱོར་རིག་
པ་དེ་གང་ཡིན་ཞེ་ན། དེ་ནི་ལེགས་སྦྱར་སྐད་ཀྱི་སྡེབ་སྦྱོར་རིག་པ་སྟེ། དེ་ཡང་
སྡེབ་སྦྱོར་གྱི་ཐོག་མ་དྲང་སྲོང་གྲོག་མཁར་གྱིས་མཛད་པར་གྲགས་ཤིང་། ཐུག
པ་དམར་སེར་ཅན་གྱིས་སྡེབ་སྦྱོར་གྱི་རྩ་བའི་མདོ་དང་། རྒྱལ་བའི་ལྷས་དེའི་
འགྲེལ་བ་མཛད་ཅིང་འཆད་ཉན་རྒྱས་པར་མཛད། རྗེས་སུ་སློབ་དཔོན་རིན་
ཆེན་འབྱུང་གནས་ཞི་བས་སྡེབ་སྦྱོར་རིན་ཆེན་འབྱུང་གནས་མཛད། ཆོས་ལྡན་
ར་ཟ་བ་དང་
། ཡར་ཀླུང་གྲགས་པ་རྒྱལ་མཚན་གྱིས། སྡེབ་སྦྱོར་རིན་ཆེན་
འབྱུང་གནས་བོད་ཡིག་ཏུ་བསྒྱུར། ལོ་ཆེན་བྱང་ཆུབ་རྩེ་མོ་དང་ནམ་མཁའ་
བཟང་པོ་དང་། ཞ་ལུ་ཆོས་སྐྱོང་བཟང་པོ་རྣམས་ཀྱིས་འགྱུར་བཅོས་མཛད་དོ།
ས་སྐྱ་པཎྜི་ཏ་ཀུན་དགའ་རྒྱལ་མཚན་གྱིས་ཀྱང་བོད་ལ་སྡེབ་སྦྱོར་འདིའི་འཆད་
ཉན་རྒྱས་པའི་དོན་དུ་དགོངས་ནས་སྡེབ་སྦྱོར་སྣ་ཚོགས་མེ་ཏོག་ཆུན་པོ་ཞེས་པ་
ལྗགས་རྩོམ་གནང་།
ཕྱིས་སུ་བོད་ཀྱི་འགྲེལ་བྱེད་མཁན་པོ་རྣམས་ཀྱི་འགྲེལ་བ་ལའང་། ངག་
དབང་ཆོས་དཔལ་གྱིས་མཛད་པའི་སྡེབ་སྦྱོར་རིན་འབྱུང་གི་འགྲེལ་བ་དང་།
ཀརྨ་མི་བསྐྱོད་རྡོ་རྗེས་མཛད་པའི་སྡེབ་སྦྱོར་རིན་འབྱུང་གི་འགྲེལ་བ་དང་།



༄༅།།རྒྱ་བོད་སྡེབ་སྦྱོར་རིག་པ་འདྲ་མིན་སོགས་ཀྱི་ལྟ་ཚུལ་བརྗོད་པ།
293
དབྱངས་ཅན་དགའ་བའི་བློ་གྲོས་ཀྱི་སྡེབ་སྦྱོར་རིན་འབྱུང་གི་འགྲེལ་བ་དོན་
གསལ་མེ་ལོང་དང་། ངོ་མཚར་རྟོགས་བྱེད་ནག་འགྲོས་སུ་བཀོད་པ་སོགས་
གཞུང་འགྲེལ་རྒྱས་བསྡུས་མང་དུ་མཛད་པ་སོགས་ཀྱིས་ཅུང་ཟད་དར་རྒྱས་བྱུང་
ཞིང་། རིག་གནས་ཆུང་བ་ལྔའི་ཡ་གྱལ་སྡེབ་སྦྱོར་རིག་པ་ཞེས་ཀུན་ལ་གྲགས་
པར་མངོན་ནོ།།
བོད་སྐད་ལ་མཚོན་ནའང་། སྡེབ་སྦྱོར་ནི་རང་གི་སྒྲ་རིག་པའི་ཡན་ལག་
ཅིག་ཡིན་པས་བོད་སྐད་མེད་པར་གྱུར་ན་དེའི་སྡེབ་སྦྱོར་ཡང་རྨེག་མེད་དུ་འགྲོ་
བ་ཆོས་ཉིད་ཡིན། དེའི་ཕྱིར་བརྡ་སྤྲོད་དང་སྡེབ་སྦྱོར་གཉིས་ཕན་ཚུན་འབྲེལ་
བ་ཟབ་མོ་གྲུབ་འདུག ཡིན་ནའང་བརྡ་སྤྲོད་དང་སྡེབ་སྦྱོར་སོ་སོར་ཡོད་དེ།
བརྡ་སྤྲོད་ནི་བརྗོད་བྱ་དོན་གྱི་ངོ་བོ་དང་ཁྱད་པར་རྗོད་བྱེད་མིང་དང་ཚིག་གིས་
སྟོན་པར་བྱེད་པ་ཞིག་ཡིན་ལ།
སྡེབ་སྦྱོར་ནི། མིང་དང་ཚིག་སོགས་ཀྱི་སྐད་གདངས་དྲག་ཞན་མཐོ་
དམན་འགྱུར་ཁུགས། འདེགས་འཇོག་ཕྲ་སྦོམ་དྲང་འཁྱོག་སོགས་སྒྲའི་ང་རོ་
གང་ལ་གང་འཚམ་གྱི་སྡེབ་ལེགས་སྙན་འཇེབས་འདོན་པའི་སྦྱོར་ཐབས་ཕུན་
སུམ་ཚོགས་པ་སྟོན་བྱེད་ཅིག་ཡིན་པས། བརྡ་སྤྲོད་པར་ངག་སྙན་པར་བྱེད་
པའི་རོལ་མོ་ལྟ་བུ་ཞིག་གོ། དེ་ཡང་བརྡ་སྤྲོད་ལ་བརྟེན་ནས་སྡེབ་སྦྱོར་བྱེད་
དགོས་པས། ཡི་གེ་དུ་མ་ལེགས་པར་སྦྱར་ནས་མིང་དབྱུང་ཞིང་། མིང་དུ་མ་
ལེགས་པར་སྡེབ་ཅིང་སྦྱར་ནས་ཚིག་ཕྱུང་སྟེ། ཚིག་གི་ཕྲེང་བའི་ང་རོ་སྙན་པར་
སྦྱར་ནས་བརྗོད་དོན་བདེ་བླག་ཏུ་སྟོན་པར་བྱེད་པ་ལྟ་བུའོ།།
ལེགས་སྦྱར་གྱི་སྡེབ་སྦྱོར་རིག་པ་དེའི་བརྗོད་བྱ་དང་གཞུང་གི་གྲུབ་ཚུལ་
སོགས་ཇི་ལྟ་བུ་ཞིག་ཡིན་ཞེ་ན། བརྗོད་བྱ་ནི་ལེགས་སྦྱར་སྐད་ཀྱི་ངག་གི་སྡེབ་



294
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
སྦྱོར་ཡིན་ལ། དེ་ཡང་སྡེབ་སྦྱོར་གང་ལ་བྱ་བའི་གཞི་བཅད་ལྷུག་གཉིས་ལས་
ཚིགས་བཅད་ཁོ་ན་ལས་མ་འདས་ཤིང་། བྲྀཏྟ་འཕེལ་བའི་དོན་དང་ཛཱ་ཏི་
བསྐྱེད་པའི་དོན་ཡིན་པས་ཚིགས་བཅད་ལ་འཕེལ་བ་དང་བསྐྱེད་པ་གཉིས་སུ་
ངེས་སོ། རྐང་བར་བཅད་པ་བཞི་ཚོགས་ཀྱི་ཚིག་ཕྲེང་དེ། ཚིགས་བཅད་ཀྱི་
མཚན་ཉིད་ཡིན། ཚིགས་བཅད་དང་། གློ་ཀདང་། ཚིགས་ལྡན་དང་།
བཞི་རྐང་ཅན་རྣམས་དོན་གཅིག་མིང་གི་རྣམ་གྲངས་ཡིན། ཚིགས་རྐང་རིང་
ཐུང་གང་ཡིན་ཀྱང་རྐང་བ་བཞི་ལ་ཚིགས་བཅད་གཅིག་ཏུ་འཇོག་ཅིང་། ཚིག་
ལྷུག་ལ། ལེགས་སྦྱར་གྱི་དབང་དུ་བྱས་ན་ཡི་གེ་སོ་གཉིས་དང་། བོད་ཡིག་ལ་
ཚེག་དབར་ཉེར་བརྒྱད་རེ་ལ་ཚིགས་བཅད་གཅིག་ཏུ་འཇོག་པར་གསུངས་སོ།།
ལ་ལས་རྐང་བ་གཅིག་པ་སོགས་ཀྱི་ཚིགས་བཅད་ཡོད་པར་འདོད་པ་ནི་བཤད་
པའི་རྣམ་གྲངས་གཞན་ཡིན་ནོ།།
ད་དུང་ཚིགས་སུ་བཅད་པ་ལ་སྡེབ་སྦྱོར་གྱི་སྒོ་ནས་དབྱེ་ཚུལ་ཅུང་ཟད་
བརྗོད་ན། བྲྀཏྟ་དང་། ཛཱ་ཏི་གཉིས་ཡོད། དབྱངས་ཀྱི་ཡི་གེ་བགྲང་བའི་
སྡེབ་སྦྱོར་དེ། བྲྀཏྟའི་མཚན་ཉིད། ཞུགས་པ་དང་སྦྱར་བ་དང་། རྒྱུད་འཕེལ་
ཞེས་པ་རྣམས་བྲྀཏྟ་ཉིད་བསྒྱུར་བ་ཡིན་པས་དོན་གཅིག་མིང་གི་རྣམ་གྲངས་སོ།།
དབྱངས་ཀྱི་ཕྱི་མོ་བགྲང་བའི་སྡེབ་སྦྱོར་དེ། ཛཱ་ཏིའི་མཚན་ཉིད་ཡིན།
རིགས་དང་། བསྐྱེད་མ་ཞེས་པ་དག་ཛཱ་ཏི་ཉིད་བསྒྱུར་བ་ཡིན་པས་དོན་གཅིག་
མིང་གི་རྣམ་གྲངས་ཡིན། གོང་གི་ཡི་གེ་བགྲང་བ་ཞེས་པ་ནི་དབྱངས་ཡིག་
བགྲང་བ་ཡིན་གྱི་གསལ་བྱེད་བགྲང་བ་མིན་ལ། ཕྱི་མོ་བགྲང་བ་ཞེས་པ་ཡང་།
དབྱངས་ཡིག་ཀློག་ པའི་ཡུན་ཚད་དེ་ མིག་རྡེབ་ གཅིག་ གི་ ཡུན་ཚད་དང་།
གཉིས་ཀྱི་ཡུན་ཚད་དང་གསུམ་གྱི་ཡུན་རྣམས་སོ་སོར་བགྲང་བ་སྟེ། དཔེར་ན།



༄༅།།རྒྱ་བོད་སྡེབ་སྦྱོར་རིག་པ་འདྲ་མིན་སོགས་ཀྱི་ལྟ་ཚུལ་བརྗོད་པ།།
295
ཨཱ་ཨཱི་ཞེས་པ་ཡི་གེ་བགྲང་ན་གཉིས་ཡིན་ལ། ཕྱི་མོ་བགྲང་ན་མིག་རྡེབ་གཉིས་
གཉིས་ཀྱི་ཡུན་ཚད་ལ་བཀླག་དགོས་པས་ཕྱི་མོ་བཞིར་འགྱུར་བ་ལྟ་བུ་ཡིན།
ཚུལ་དེ་དག་སྔགས་ཀྱི་བཀླག་ཐབས་ལ་བྱང་བ་རྣམས་ཀྱིས་ཤེས་སླའོ།།
དེས་ན་དབྱངས་ཐུང་ངུ་ནི། ཕྱི་མོ་གཅིག་པ་དང་། རིང་བོ་ནི་ཕྱི་མོ་
གཉིས་པ་དང་། ཤིན་ཏུ་རིང་བོ་པཱུ་ཏའི་མཚན་མ་ཅན་ནི་ཕྱི་མོ་གསུམ་པར་
འདོད་དོ། ཡི་གེ་ཡང་བ་ནི་ཕྱི་མོ་གཅིག་དང་། ལྕི་བ་ནི་ཕྱི་མོ་གཉིས་སུ་འགྱུར་
བར་བཤད། སྡེབ་སྦྱོར་གྱི་སྐབས་འདིར་སྔགས་དང་སྒྲ་གཞུང་ལས་བྱུང་ཚུལ་
དང་མི་འདྲ་བར། དབྱངས་ཡིག་ཉེར་གཉིས་དང་། གསལ་བྱེད་སོ་བདུན་ཏེ་
དབྱངས་གསལ་ང་བདུན་བཤད། དབྱངས་ཉེར་གཉིས་ནི། ཨ་སོགས་ཐུང་
ངུ་ལྔ་དང༌། ཨཱ་སོགས་རིང་བོ་བརྒྱད་དང་། ཨཱཉ་སོགས་ཤིན་ཏུ་རིང་བོ་དགུ་
རྣམས་སོ།། གསལ་བྱེད་སོ་བདུན་ནི། ཀ་ནས་ཧའི་བར་སོ་གསུམ་དང་།
རྗེས་སུ་ང་རོ། རྣམ་བཅད། ལྕེ་རྩ་ཅན་དང་། མཆུ་ཅན་བཞི་བསྣན་པས་སོ་
བདུན་ནོ། ཡིག་ཚོགས་སྐུང་ཕྱིར་ཞིབ་པར་སྡེབ་སྦྱོར་གྱི་རྩ་འགྲེལ་རྣམས་ལ་
བལྟ་བར་བྱའོ།
སྔོན་བྱོན་བོད་ཀྱི་མཁས་པའི་དབང་བོ་རྣམས་ཀྱིས་ཀྱང་ལེགས་པར་
སྦྱར་བའི་སྐད་དང་སྡེབ་སྦྱོར་རིག་པ་འདི་བོད་སྐད་དང་ཇི་ལྟ་བ་བཞིན་མི་
མཚུངས་པའི་བཞེད་པ་འདི་ལྟར་ཡོད་དེ། ས་སྐྱ་པཎྜི་ཏའི་མཁས་འཇུག་ལས།
ལེགས་པར་སྦྱར་བའི་རྐྱེན་གྱིས་བོད་ཀྱི་སྐད་བསྒྲུབ་མི་ནུས་ལ། བོད་ཀྱི་བརྡ་
ཉིད་ཀྱིས་རང་གི་ཐ་སྙད་གོ་བའི་ཕྱིར། སཾ་སྐྲྀ་ཏའི་རྐྱེན་གྱིས་སྒྲ་བསྒྲུབ་མི་དགོས་
ཤིང་། སཾ་སྐྲྀ་ཏ་ལ་རྟགས་གསུམ་ལ་རྣམ་དབྱེ་ཐ་དད་ཡོད་པ་དེ་བོད་ཀྱི་རྟགས་
སོ་སོའི་གནས་སུ་མི་འཇུག་ཅིང་། ལེགས་པར་སྦྱར་བ་ལ་ཨཱ་ལིའི་མཐའ་ཅན་ལ་



296
མུ་འཛོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
སྒྲ་སྦྱོར་ཐ་དད་ཡོད་པ་ལ། བོད་ལ་དེ་ལྟ་བུའི་སྒྲ་སྦྱོར་མི་རུང་བས་སཾ་སྐྲ་ཏའི་
ལུགས་ཀྱི་སྒྲ་སྦྱོར་བའི་སྤྲོས་པ་རྣམས་འདིར་མ་བཀོད་དོ་ཞེས་དང་། ཚིག་སྡུད་
དང་སྡེབ་སྦྱོར་ལྕི་ཡང་གི་པྲསྣ་ར་དང་ངལ་གསོའི་སྡོད་མཚམས་དང་། སྦྱར་
རྒྱན་ཕལ་ཆེར་དང་། སྒྲ་རྒྱན་གྱི་བྱ་དཀའ་བ་སོགས་ནི། སྣམ་བུའི་ཐག་ལ་ཟ་
འོག་གི་རི་མོ་ལྟར་བོད་སྐད་ལ་སྦྱོར་མི་བཏུབ། ཅེས་དང་།
བོད་ཀྱི་སྒྲ་འདི་ནི། གྲོང་བའི་སྐྱེ་བོ་བརྡ་མཐུན་པ་དག་ལ་གྲགས་པ་
དང་། རིང་ཐུང་དང་དྲག་ཞན་ལ་སོགས་པའི་སྒྲའི་ངེས་པ་མེད་པ་དང་། ཕོ་
མོ་ལ་སོགས་པའི་སྒྲ་སཾ་སྐྲྀ་ཏའི་བཞིན་མ་ཡིན་པར་ཕན་ཚུན་འཁྲུགས་པ་དང་།
དེའི་སྟོབས་ཀྱིས་རྣམ་དབྱེ་ཚིག་གིས་བསྒྲུབ་པའི་ཚུལ་བོད་ཀྱི་རྒན་པོ་རྣམས་ཀྱིས་
མམཛད་དོ། བོད་ཀྱི་སྒྲ་འདི་ནི་རྒན་པོ་རྣམས་ལ་གྲགས་པ་གཙོ་བོ་ཡིན་གྱི་
བསྒྲུབ་པ་གཙོ་བོ་མ་ཡིན་ནོ་ཞེས་དང་། ས་པཎ་སྡེབ་སྦྱོར་སྣ་ཚོགས་མེ་ཏོག་གི་
ཆུན་པོ་ལས་ཀྱང་། མཐའ་འཁོབ་འདིར། རང་ཉིད་ཀྱི་སྐད་ལ་ངོ་བོ་ཉིད་ཀྱི་
སྡེབ་སྦྱོར་གྱི་ཐ་སྙད་མེད་ལ། ལེགས་པར་སྦྱར་བའི་སྐད་ཡིག་ལས་བོད་དུ་
བསྒྱུར་ཡང་ཟ་འོག་གི་མདུན་གྱི་རི་མོ་བསྒྱུར་བ་རྒྱབ་ཏུ་མི་འབྱུང་བ་ལྟར། དོན་
ཙམ་ཞིག་བསྒྱུར་བར་ནུས་ཀྱི། སྡེབ་སྦྱོར་བསྒྱུར་མི་རུང་ཞིང་། བདག་ཅག་ལྟ་
བུ་ལེགས་པར་ཤེས་པ་དག་གིས་ཀྱང་། བོད་ཀྱི་སྐད་ལ་ཇི་ལྟར་འབད་དུ་ཟིན་
ཀྱང་། ལཱ་བའི་ཐགས་ལ་གོས་ཆེན་གྱི་རི་མོ་མི་ཤེས་པ་ལྟར། ལེགས་པར་སྦྱར་
བའི་སྡེབ་སྦྱོར་བོད་སྐད་ལ་མ་འབྱོར་བས། སྡེབ་སྦྱོར་མཚན་ཉིད་པ་བོད་སྐད་
ལ་དཔེར་བརྗོད་པ་མ་བྱས་སོ།། ཞེས་ལེགས་སྦྱར་སྐད་ཀྱི་སྡེབ་སྦྱོར་བསྒྱུར་མ་དེ་
བོད་སྐད་སྡེབ་སྦྱོར་གྱི་ཚབ་ཏུ་མི་རུང་ཞིང་། བོད་སྐད་ཀྱི་ནང་དུ་ཉལ་བའི་
ལྷན་སྐྱེས་སུ་ཡོད་པའི་ངག་གི་སྡེབ་སྦྱོར་ཇི་བཞིན་མཚོན་ཐབས་མེད་པར་བཤད་



༄༅།།རྒྱ་བོད་སྡེབ་སྦྱོར་རིག་པ་འདྲ་མིན་སོགས་ཀྱི་ལྟ་ཚུལ་བརྗོད་པ།
27
ཅིང་། རྒྱ་བོད་སྐད་གཉིས་ལ་མི་མཐུན་པའི་ཁྱད་པར་མང་དུ་ཡོད་པར་
གསུངས་སོ།།
རྗེ་ཙོང་ ཁ་ པའི་ རིན་ པོ་ཆེ་ གསུམ་ གྱི་ གཏམ་ གྱི་ སྦྱོར་བ་ ལས་ ཀྱང་།
དམར་སེར་ཅན་དང་རྒྱལ་བའི་ལྷས་བཀོད་པ། སྲིཏྟ་དང་ནི་ཛཱ་ཏི་ཞེས་བྱ་
བའི། སྡེར་སྦྱོར་ཇི་བཞིན་བོད་སྐད་ལ་མེད་ཀྱང༌། ཞེས་བོད་སྐད་ལ་པཱིཏྟ་ཛཱ་
ཏིའི་སྡེབ་སྦྱོར་ཇི་བཞིན་སྦྱར་དུ་མེད་པ་ཚིག་ཟིན་ལ་གསལ་བར་ཐོན་པའོ།།
རྗེ་བོད་མཁས་པས་ཀྱང་། བོད་ལ་ཡི་གེ་ལྕི་ཡང་གི་བརྡ་ཁྱད་སྦྱར་དུ་
མེད་ཅེས་སྔ་མ་རྣམས་གསུངས་ལ། ངག་དབང་འཇིག་རྟེན་དབང་ཕྱུག་གིས།
རྒྱ་གར་གྱི་རིགས་པས་གཞལ་ཏེ་ལྕི་ཡང་གི་རྣམ་པར་བཞག་པ་ཙམ་བྱས་ན།
འགྲེང་བུ་ཅན་དང་། ན་རོ་ཅན་དང་
། མཐའ་རྟེན་ཅན་རྣམས་ལྕི་བ་དང་།
དེ་ལས་ལྡོག་པ་རྣམས་ཡང་བར་རིགས་པས་འགྲུབ་གསུངས་ཤིང་། དཔེར་
བརྗོད་མཛད་པ་ཕྱོགས་མཚོན་དུ་འགྱུར་བས་རེ་ཞིག་ལེགས་སོ།། ཞེས་ངག་གི་
དབང་ཕྱུག་གི་འདོད་ཚུལ་དེ་དཔེར་བརྗོད་ཕྱོགས་མཚོན་ཙམ་དུ་འགྱུར་བས་
གནས་སྐབས་ཙམ་ལ་ དེ་ མཐུན་དུ་བཤད་ཀྱང་གཞན་སྐད་འདྲ་དཔེ་རྒྱས་
འགེབས་ཙམ་ལས། སྤྱིར་བོད་སྐད་ཀྱི་སྒྲའི་ང་རོ་འབྱིན་ཚུལ་གྱི་གཤིས་དང་
གནད་ལ་འབྱོར་བའི་དབྱེ་ཚུལ་ཞིག་མིན་པར་དོན་གྱིས་བསྟན་ཏོ།།
དེ་ལ་འབྲུག་སྤྲུལ་སྙན་འགྲེལ་ལས། རྒྱ་སྐད་ཀྱི་རིགས་པས་གཞལ་ཏེ་
བོད་སྐད་འགྲེང་བུ་ཅན་དང་ན་རོ་ཅན། མཐའ་རྟེན་ཅན་རྣམས་ལྕི་བ་དང་།
གཞན་རྣམས་ཡང་བར་རིགས་པས་འགྲུབ་གསུངས། བོད་ཀྱི་དཔེར་བརྗོད་ལ་
རྒྱ་གར་བའི་སྡེབ་སྦྱོར་གྱི་བྲསྣ་ར་སོགས་འགོད་པར་མཛད་པའི་རྗེས་སུ་བོད་ཕྱི་
མ་རྣམས་ཀྱང་འབྲངས་པ་ནི་ཤིན་ཏུ་མི་འཐད་དེ། དེ་འདྲ་ལ་ཁུངས་མེད་པ་



298
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
དང་རིགས་པས་གསར་བཟོ་བྱས་ན། རྒྱ་གར་དང་བོད་རང་ལུགས་ཀྱི་བསྟན་
བཅོས་རྣམ་བཞག་སོ་སོར་ཡོད་པ་ཀུན་འཆོལ་བར་འགྱུར་ཞིང་། ཞེས་པ་ནས།
མི་ལེགས་པས། བོད་སྐད་ལ་དཔེར་བརྗོད་བྱེད་ན་སུམ་རྟགས་ཀྱི་གཞུང་དང་
བསྟུན་པའི་ཚིག་སྡུད་མང་པོ་དང་། ཕོ་མོ་མ་ནིང་ཤིན་ཏུ་མོ་སོགས་ཀྱི་དབྱེ་
བས་སྒྲ་གདངས་དྲག་ཞན་དང༌། བྱེད་རྩོལ་ཆེ་ཆུང་གི་ཁྱད་པར་བཤད་པ་ལ་
ཁུངས་བཅོལ་ནས། ལྕི་ཡང་མཐོ་དམན་འཁྲུགས་མ་འཁྲུགས་ཀྱི་རྣམ་གསལ་གྱི་
དཔེར་བརྗོད་ཙམ་བྱས་ན་མི་རུང་བ་མེད། ཅེས་བརྗོད་པ་དང་། བོད་སྐད་
རང་གཤིས་ཀྱི་སྟེང་ནས་སྒྲའི་ང་རོ་དྲག་ཞན་བར་མ་བྱེད་རྩོལ་ཆེ་ཆུང་སོགས་ལ་
ཁུངས་བཅོལ་ཏེ་ལྕི་ཡང་མཐོ་དམན་སོགས་ཀྱི་རྣམ་བཞག་བྱས་ན་ལེགས་པར་
བཞེད་པ་མ་ཟད། རྒྱ་སྐད་ལ། ཚིག་དོན་གཉིས་ཆར་མ་ཉམས་པའི་སྟེང་ནས་
ཟུང་ལྡན་གྱི་སྦྱར་བས་སྙན་པའི་སྒྲ་གདངས་འབྱིན་པས་སྒྲ་རྒྱན་ཞེས་བྱ་ལ།
བོད་སྐད་ལ་དེ་འདྲ་གཤིས་ཀྱིས་འབྱུང་དཀའ་ཞིང་། བྱ་དཀའི་སྦྱར་བ་མང་པོ་
ཞིག་ལ་ནི་དེ་ལྟ་བུ་གཏན་ནས་མི་འབྱུང་བ་མང་བས་བརྗོད་དོན་གྱིས་སྟོངས་
ཤིང་། ལྭ་བའི་ཐགས་ལ་ཟ་འོག་གི་རི་མོ་མི་འབྱུང་བ་དེ་རིགས་ལ་དགོས་མེད་
དུ་གསུངས་སོ།།
ཚངས་སྲས་བཞད་སྒྲ་ལས་ཀྱང་། ཚིགས་བཅད་ལ་སྡེབ་སྦྱོར་གྱི་སྒོ་ནས་
བྲྀཏྟདང་ཛཱ་ཏི་བྱ་བ་གཉིས་ཡོད་ཀྱང་བོད་ཡིག་ལ་དེ་དག་མི་མཁོའོ།། ཞེས་
དང་། དབྱངས་ཅན་དགའ་བའི་བློ་གྲོས་ཀྱིས་ཀྱང་དེ་ལྟར་བཤད་པ་མ་ཟད།
འབྲུག་སྤྲུལ་གྱི་སྙན་ངག་ལེའུ་དང་པོའི་འགྲེལ་བར་ཡང་། ཡོན་ཏན་བཅུ་བོ་
ཕལ་ཆེར་སྒྲ་རྒྱན་གྱི་རང་བཞིན་དུ་ཡོད་པ་འདི་ལ། རྒྱ་གར་བའི་སྲོག་ཆེ་ཆུང་
གི་དབྱེ་བའི་རྒྱས་བཀབ་ནས་བོད་སྐད་ལ་དཔེར་བརྗོད་རེ་མཛད་པའི་སྲོལ་བྱུང་



༄༅།།་རྒྱུ་བོད་སྡེབ་སྦྱོར་རིག་པ་འདྲ་མིན་སོགས་ཀྱི་ལྟ་ཚུལ་བརྗོད་པ།
299
འདུག་ཀྱང་། བོད་རང་ལུགས་མཁན་ཐུ་མིའི་སུམ་རྟགས་ལ་བྱང་བར་བྱས་
རྗེས། བོད་སྐད་རང་གི་ཡི་གེ་བརྗོད་པའི་ཚེ་ན་སྲོག་གི་རླུང་ཁ་ནས་འབྱིན་
ཤུགས་ཆེ་ཆུང་ལ་ལྟོས་པའི་སྲོག་ཆེ་ཆུང་གི་དབྱེ་བ་ཕྱེས་ནས་དཔེར་བརྗོད་སྦྱར་
ན་ལེགས་པར་བཞེད་དོ། ཞེས་པས་ཀྱང་ལེགས་སྦྱར་ལྟར་འདྲ་དཔེ་རྒྱས་
འགེབས་བྱས་ན་བརྗོད་དོན་གྱིས་དབེན་པར་འགྱུར་བ་སོགས་ཀྱི་སྐྱོན་འབྱུང་
ཞིང་། མི་རིགས་རང་གི་སྐད་གདངས་ཀྱི་ང་རོ་དང་མི་འཚམ་པས། རང་
སྐད་ལ་ལྷན་སྐྱེས་སུ་ཡོད་པའི་རླུང་ཤུགས་འབྱིན་ཚུལ་དང་། ཕོ་མོ་མ་ནིང་དྲག་
ཞན་བར་མའི་ང་རོ་དང་བསྟུན་ནས་བོད་རང་སྐད་དངོས་དང་འབྲེལ་བའི་སྡེབ་
སྦྱོར་གྱི་རྣམ་བཞག་སྟོན་པའི་གཞུང་ཞིག་རྩོམ་དགོས་ཚུལ་གྱི་དཔྱད་གཞི་གནད་
དུ་ཐིངས་པ་དོན་གྱིས་བརྗོད་འདུག
གོང་གསལ་མཁས་པའི་བཞེད་ཚུལ་དེ་དག་གིས་མཚོན་པའི་སྒྲ་དང་
སྡེབ་སྦྱོར་སྙན་ངག་སོགས་ཀྱི་བསྟན་བཅོས་དག་ལས། རྒྱ་བོད་སྒྲ་རིག་པ་
གཉིས་ཀྱི་རྣམ་བཞག་དང་ཁྱད་ཆོས་ཐུན་མོང་མིན་ཚུལ་དང་། ལེགས་སྦྱར་
སྡེབ་སྦྱོར་རིག་པས་བོད་སྐད་ཀྱི་མིང་དང་ཚིག་གི་སྡེབ་སྦྱོར་རིག་པའི་འཐུས་
ཚབ་བྱེད་མི་ཐུབ་པའི་ངང་ཚུལ་གསལ་བར་བསྟན་ཏོ།།
དེས་ན་བོད་གངས་ཅན་གྱི་སྒྲ་རིག་པ་ལ་ཐུན་མོང་མ་ཡིན་པའི་སྡེབ་སྦྱོར་
གྱི་གཞུང་ལུགས་ཤིག་ད་སྔར་བྱུང་མེད་དམ་ཞེ་ན། འདི་ལྟར་གང་གིས་བོད་
སྐད་ལ་སྡེབ་སྦྱོར་གྱི་ས་བོན་ཕུན་སུམ་ཚོགས་པ་ཞིག་ཡོད་ཀྱང་། བོད་རང་
མཚན་པའི་སྡེབ་སྦྱོར་རིག་པའི་གཞུང་ཞིག་ད་དུང་དངོས་སུ་འཁྲུངས་མེད།
ཅེས་དོན་དངོས་དང་མཐུན་པའི་ལན་བཏབ་ན་ལེགས་བཤད་དུ་སེམས་སོ།།
དེའི་ཕྱིར་ནུབ་བྱང་མི་རིགས་སློབ་གྲྭ་ཆེན་མོའི་ཕྱི་ནང་བརྡ་སྤྲོད་རིག་པ་



300
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ལ་གཞན་དྲིང་མི་འཇོག་པའི་སློབ་དཔོན་ཆེན་པོ་རྒན་དཔའ་རིས་སངས་རྒྱས་
མཆོག་གིས། ཆད་གསབ་ཁ་སྐོང་དང་། གབ་པ་མངོན་ཕྱུང་གི་ཚུལ་དུ་བོད་
རང་གི་སྒྲ་རིག་པར་ལྷན་སྐྱེས་སུ་ཡོད་པའི་སྡེབ་སྦྱོར་རིག་པའི་སྲོལ་གསར་དུ་
འབྱེད་ཕྱིར། སྡེབ་སྦྱོར་རིག་པའི་སྲོལ་འབྱེད་དབྱངས་ཅན་ངག་གི་རོལ་མཚོ་
ཞེས་པ་དང་། སྡེབ་སྦྱོར་རིག་པ་གསར་བའི་མདོར་རྩ་ཞེས་པ་གཉིས་བསྟུད་
མར་སྤེལ་བ་ནི། དགེ་མཚན་དུ་མས་བསྔགས་བརྗོད་ཀྱི་གནས་སུ་མཐོ་ཞིང་།
བོད་རང་སྐད་ཀྱི་སྡེབ་སྦྱོར་རིག་པའི་གཞུང་ལུགས་སྔོན་མེད་རང་མཚན་པའི་
རྨང་གཞི་གསར་དུ་བསྐྲུན་པ་ཞིག་རེད།
མི་རིགས་གཞན་པའི་སྔོན་ཐོན་གྱི་སྐད་རིགས་ལྟར་བོད་སྐད་འདི་ཡང་
ལོ་རྒྱུས་ཀྱི་ཆུ་བོའི་རྒྱུན་རིང་ལ་ཁྱད་ཆོས་ཕུན་སུམ་ཚོགས་ཤིང་རང་གི་ཐུན་མོང་
མ་ཡིན་པའི་ངག་གི་སྡེབ་སྦྱོར་ལྷན་སྐྱེས་ཀྱི་ཚུལ་དུ་མངའ་ཚུལ་ནི། དཔེར་ན།
ཡི་གེའི་སྦྱོར་བ་ལ། མིང་གཞི་དང་སྔོན་འཇུག་དང་རྗེས་འཇུག་སོ་སོར་རྟགས་
ཀྱི་དབྱེ་བ་ཡོད་ཅིང་། གང་ལ་གང་འཚམ་གྱིས་སྦྱར་ཆོག་པའི་ཕོ་མོ་མ་ནིང་གི་
རྟགས་ཀྱི་སྒྲ་གདངས་མངོན་གསལ་དུ་ཡོད་པས། མིང་གི་སྦྱོར་བ་དང་། ཚིག་
གི་སྦྱོར་བ་སོགས་ལ་སྒྲ་དྲག་ཞན་བར་མའི་སྡེབ་ལེགས་ཅི་འདོད་དུ་འབྱུང་ཞིང་།
དབྱངས་ཀྱི་ང་རོ་ལའང་དྲང་བ། བཀུག་པ། སྨད་པ། སྒྲུང་བ་བསྟོད་པ་
སོགས་ཡོད་པས་སྒྲ་གདངས་མཐོ་དམན་འགྱུར་ཁུགས་འདེགས་འཇོག་ཕྲ་སྦོམ་
གང་བསམ་བཞིན་དུ་ཐོན་པར་སྣང་། བརྗོད་བདེ་བའི་ཕྱིར་མིང་མཐའ་
འདྲེན་པ་ལའང་། རྟགས་མཚུངས་འདྲེན་པ་དང་། སྒྲ་མཚུངས་འདྲེན་པ།
གནས་མཚུངས་འདྲེན་པ་སོགས་ཡོད་པས་ངག་གི་བརྗོད་པ་མཆོག་ཏུ་བདེ་བར་
འགྱུར་བ་དང་། སྒྲ་སྔ་ཕྱི་ཤེད་སྙོམས་པར་སྦྱོར་བ་དང་རྣམ་དབྱེ་དང་ཚིག་ཕྲད་



༄༅།།རྒྱུ་བོད་སྡེབ་སྦྱོར་རིག་པ་འདྲ་མིན་སོགས་ཀྱི་ལྟ་ཚུལ་བརྗོད་པ།
301
གང་རིགས་ཅི་འོས་སུ་སྦྱར་ནས་ཚིག་མཚམས་སྦྱོར་བ་དང་འབྱེད་པ། སྒྲ་
གདངས་དྲག་ཞན་རླུང་ཤུགས་འབྱིན་ཚུལ། སྒྲ་མང་ཉུང་། དོན་སྟོན་ཚུལ་
དང་དབྱེ་ཚུལ་བཅས་རང་རང་གི་ཐུན་མོང་མ་ཡིན་པའི་ཁྱད་ཆོས་ཀུ་ཤའི་རྩེ་
ལྟར་མ་འདྲེས་པར་ཡོད་པ་ལགས་ན། གཞན་གྱི་སྡེབ་སྦྱོར་འདྲ་དཔེ་ རྒྱས་
འགེབས་བྱེད་མི་དགོས་པར། བོད་རང་མཚན་པའི་སྡེབ་སྦྱོར་རང་ཤུགས་སུ་
གྲུབ་ནས་ཡོད་མོད། ཡིན་ནའང་དེ་སྟོན་པར་བྱེད་པའི་གཞུང་ཞིག་མ་བྱུང་
བའི་རྐྱེན་གྱིས། གོང་དུ་བཤད་པ་ལྟར་དགེ་རྒན་ཆེན་པོ་གང་གིས་ཚུལ་དེར་
ལེགས་པར་གཞིགས་ནས། ཆད་གསབ་ཁ་སྐོང་གི་བརྩམས་ཆོས་ཁག་གཉིས་
མཛད་པ་དེའི་ནང་དུ་རྒྱས་པར་བསྟན་འདུག
བོད་རང་སྐད་ཀྱི་སྡེབ་སྦྱོར། ངག་སྙན་པར་བྱེད་པའི་སྒྱུ་རྩལ་དེ་ནི།
ཚིགས་བཅད་ཙམ་མ་ཡིན་པར། ཡི་གེའི་སྦྱོར་བ་དང་། མིང་དང་ཕྲད།
ཚིགས་བཅད་དང་ཚིག་ལྷུག་ཀུན་ལ་ཁྱབ་ནས་ཡོད་པས་ལེགས་སྦྱར་སྡེབ་སྦྱོར་
ལས་ཁྱབ་ཆེ། དེ་ལུགས་ངོ་སྤྲོད་ཀྱི་ཚུལ་དུ་སྐབས་འདིར་མིང་དང་ཚིགས་
བཅད་ཙམ་གྱི་སྡེབ་སྦྱོར་མཛུབ་མོ་རི་སྟོན་ཙམ་བཤད་ན།
མིང་གི་སྡེབ་སྦྱོར་ནི། ཚེག་དབར་གཉིས་སམ་དུ་མའི་སྒྲ་གདངས་ཕན་
ཚུན་རམ་བཏགས་ནས་ཐོགས་པ་མེད་ཅིང་བརྗོད་པ་བདེ་བར་གྲུབ་པ་ལ་ཟེར་
བ་ཡིན། དེ་ལ་མིང་མཐའ་འདྲེན་པ་དང་། སྒྲ་ཤེད་སྙོམ་པ་དང་། ང་རོ་སྟུན་
པ་རིགས་གསུམ་ཡོད་པ། དེ་ཐམས་ཅད་བརྗོད་པ་བདེ་བར་བྱེད་པ་ཡིན།
མིང་མཐའ་འདྲེན་པ་ནི། འདོད་རྒྱལ་གྱི་མིང་ཚེག་དབར་གཉིས་ཅན་
གྱི་སྦྱོར་སྲོལ་ལྟ་བུ་སྟེ། འདི་ལ་ རྟགས་མཚུངས་འདྲེན་པ་དང་། གནས་
མཚུངས་འདྲེན་པ་དང་། སྒྲ་མཚུངས་འདྲེན་པ་གསུམ་ཡོད་པ་སུས་ཀྱང་



302
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
གསལ། སྟེང་ཀ སྐྱུང་ཀ སྤྱང་ཀི་ལྟ་བུ་རྣམས་ཀྱི་ཚེག་དབར་སྔ་མའི་སྒྲ་སྤྱི་
ཤིན་ཏུ་དྲག་པའི་དབང་གིས། དྲག་པས་དྲག་པ་དྲངས་པ་ཡིན་ནོ།།
སྒྲ་ཤེད་སྙོམ་པ་ནི། གཙོ་བོ་རྗེས་གྲུབ་ཀྱི་མིང་གི་སྦྱོར་སྲོལ་ཏེ། འདི་ལ་
རྟགས་མཚུངས་འདྲེན་པ་ལྟར་སྦྱར་བ་དང་། སྒྲ་ཤེད་མཉམ་པར་སྦྱར་བ་
གཉིས་ཡོད། སྔ་མ་གོང་བཞིན་ནོ།། ཕྱི་མ་སྒྲ་ལྕི་བ་དྲག་པ་རྩུབ་པ་བར་མ་
རྣམས་ལ་ལྕི་བ་དང་། སྒྲ་ཡང་བ་ཞན་པ་ལྷོད་པ་འཇམ་པ་རྣམས་ལ་ཡང་བར་
བརྩིས་པ་ཡིན། དེ་ཡང་མིང་གཞི་རྐྱང་བ་ལས། ཕོ་དང་མ་ནིང་རྣམས་ལྕི་བ་
དང་། མོ་རྣམས་ཡང་བའོ། རྐྱང་འདོགས་ལས། ཡ་ར་ལ་འདོགས་ཅན་
གསུམ་མིང་གཞི་གང་གི་རྗེས་མཐུན་དང་། ལ་བཏགས་ཅན་རྣམས་ལྕི་བའོ།།
རྐྱང་འཕུལ་ལས། མིང་གཞིར་ག་ད་བ་གསུམ་གང་གིས་འཕུལ་བ་རྣམས་ལྕི་བ་
དང་། མ་འ་དག་གང་རུང་གིས་འཕུལ་བ་རྣམས་ཡང་བའོ། མིང་གཞི་ཉིས་
བརྩེགས་ཅན་དང་སུམ་བརྩེགས་ཅན་ཐམས་ཅད་ལྕི་བའོ། མིང་མཐའ་རྣམས་
སྤྱིར་སྒྲ་སྔ་མའི་རྗེས་མཐུན་ཡིན།
མིང་གི་སྒྲ་ཤེད་སྙོམ་སྲོལ་ནི། སྤྱིར་བཏང་དུ་ལྕི་བ་དང་ལྕི་བ། ཡང་བ་
དང་ཡང་བ་ལྟར་སྒྲ་ཤེད་མཉམ་པར་སྦྱར་བ་དང་། ལྕི་བ་དང་ཡང་བ་རླུང་
ཤུགས་ཆེ་ཆུང་གི་གོ་རིམ་བཞིན་སྦྱར་བ་ཡིན། ལུགས་འདི་དང་བརྒལ་ན། སྒྲ་
ཤེད་བསྙམ་པར་བྱ་དགོས། དཔེར་ན། སྙན་པའི་ངག་དང་། སྨྲ་བའི་ངག་
དང་། སྨན་པའི་ངག་སོ་སོའི་ཚེག་དབར་བསྡུས་ན། སྙན་དངགས་དང་།
སྨྲེ་སྔགས་དང་། མན་ངག་ཏུ་གྲུབ་པ། ལྕི་དང་ཕྲད་ན་ལྕི་བར་འགྱུར། ཡང་
དང་ཕྲད་ན་ཡང་བར་འགྱུར། ཞེས་པ་ལྟར་སྡེབ་སྦྱོར་གྱི་མཆོག་བྱིན་པ་ཡིན།
ཁང་ཤག་བྲང་གསུམ་དོན་གཅིག་ཀྱང་། སྐྱེ་གནས་ཀྱི་དབང་གིས་རྗེས་གྲུབ་ཀྱི་



༄༅།།རྒྱ་བོད་སྡེབ་སྦྱོར་རིག་པ་འདྲ་མིན་སོགས་ཀྱི་ལྟ་ཚུལ་བརྗོད་པ།
303
མིང་དུ་སྦྱར་བར་འཕྲོད་མི་འཕྲོད་ཀྱི་ཁྱད་པར་ཡོད། ལྷ་ཁང་། གྲྭ་ཤག་བླ་
བྲང་དུ་འབོད་པ་ལས། ལྷ་ཤག གྲྭ་བྲང་། བླ་ཁང་དུ་འབོད་སྲོལ་མེད་པ།
བརྗོད་མི་བདེ་བའི་ཕྱིར་རོ།།
གཞན་ཡང་། རྗེས་གྲུབ་ཀྱི་མིང་རྣམས་ལས་གོ་རིམ་གྱི་དབང་བཙན་པ་
དང། དོན་གྱིས་འཆངས་པ་སོགས་ལ། གོ་བདེ་བ་གཞིར་བཟུང་ནས་སོ་ན་
བཞག་པ་ལས། སྡེབ་སྦྱོར་གྱི་སྲོལ་ལྟར་བཅོས་མི་རུང་། དཔེར་ན། ཤེས་
རབ་རྒྱ་མཚོའི་བསྡུས་མིང་ལ་ཤེར་རྒྱམ་དང་། ཤིང་གིས་བཟོས་པའི་རྟ་འདྲ་
བར་གོ་ཆོད་པའི་ཡོ་བྱད་ལ་ཤིང་རྟ་ཞེས་པ་རྣམས། ལྕི་ཡང་གི་གོ་རིམ་ལོག་
པར་སྦྱར་བ་ལྟ་བུའོ། ཡི་གེའི་སྒྲ་གདངས་དྲག་ཞན་བར་མ་སོགས་གང་ལ་གང་
འཚམ་དུ་སྦྱར་ནས་བརྗོད་བདེ་ངག་སྙན་མིང་གི་སྡེབ་སྦྱོར་ཏེ། མང་བའི་ཚེག་
དབར་ཇེ་ཉུང་དུ་བྱེད་པ། དཔེར་ན། ནགས་སྐྱེས་པའི་རི་བོ་ལ་ནགས་རི།
ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཤེར་ཕྱིན་ཞེས་པ་དང་། ཨ་ཆེན་གངས་རྒྱབ་
དང་མདོ་ལ་མན་ཆད་ལ་ཨ་མདོ། ཨ་ག་རུ་ལ་ཨ་གར། ཨ་ག་རུ་ནག་པོ་ལ་ཨར་
ནག ཕྱག་ན་རྡོ་རྗེ་ལ་ཕྱག་རྡོར། ཞྭ་མོ་ཟླ་གམ་ལ་ཞྭ་ཟླག བོད་ཀྱི་ཡི་གེ་ལ་
བོད་ཡིག ལྕགས་ཀྱི་སྨྱུ་གུ་ལ་ལྕགས་སྨྱུག བསྟན་ཆོས་ཞེས་པ་ལ་བསྟན་
བཅོས། བཟའ་བཏུང་ཡིད་ལ་བཏགས་པ་ལ་ཡི་དྭགས། རྒྱ་དཀར་ལ་རྒྱ་གར།
བཞོ་འཛིན་ལ་བཞོ་བཟུང་། ཚ་རུའི་སློག་པ་ལ་ཚར་སླག
གཞན་ཡང་བཅུ་ལྔ་ལ་བཅོ་ལྔ་དང་གཉིས་བརྒྱ་ལ་ཉིས་བརྒྱ། དེ་བཞིན་
སུམ་ཅུ་དང་དྲུག་ཅུ་སོགས་ལ་བས་འཕུལ་མི་འབྲི་བ་སོགས་རིགས་པ་བསྒྲེས་
ནས་གཞན་རྣམས་ཤེས་པར་བྱའོ། སྤྱིར་མིང་རྐྱང་བའི་སྡེབ་སྦྱོར་དཔེ་འདི་
དག་བཞིན་དུ་རིགས་བསྒྲེ་བར་བྱ།



304
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
མིང་གི་ཚོགས་པའི་སྡེབ་སྦྱོར་དཔེར་ན། ཞང་བོ་དང་དབོན་པོའི་ཚིག་
དབར་བསྡུས་ན་དབོན་ཞང་། ཞེས་གོ་རིམ་ལོག་པར་སྦྱར་དོན་ནི། ཡང་ག་
ལྕི་བའི་རྗེས་སུ་སྦྱོར་ཞེས་པ་ལྟར། བརྗོད་བདེ་བར་བྱེད་པ་ཡིན། སྟག་གཟིག་
དོམ་དྲེད་ཅེས་པའི་སྔ་མ་གཉིས་གནས་མཚུངས་འདྲེན་པ་ལྟར་དང་། ཕྱི་མ་
གཉིས་རྟགས་མཚུངས་པ་ལྟར་སྦྱར་བར་མ་ཟད། སྒྲ་དྲག་པ་དང་། ལྕི་བ་
དང་། ཡང་བ་དག་རླུང་ཤུགས་ཆེ་ཆུང་གི་གོ་རིམ་ལྟར་བསྒྲིགས་ནས་བརྗོད་པ་
བདེ་བར་གྱུར་པ་ལྟ་བུ་ཡིན་ནོ།
ང་རོ་སྟུན་པ་ནི། དབྱངས་ཀྱི་ང་རོ་བཀུག་པ། སྒྲེང་བ། བསྟོད་པ།
སྨད་པ། དྲང་བ་ལྔ་བོ་སྒྲ་སྔ་ཕྱི་གང་ལ་གང་མཐུན་གྱི་སྦྱོར་སྲོལ་ཞིག་ཡིན། དེ་
ཡང་དོན་གྱིས་འཆངས་པའི་མིང་གི་ང་རོ་སོ་ན་བཞག་པ་མ་གཏོགས། སྒྲ་སྔ་ཕྱི་
དག་ལ་ང་རོ་རིགས་འདྲ་སྦྱར་བ་དང་། བསྟོད་པའམ་སྒྲེང་བ་སྔ་མར་བཞག་
ནས་ང་རོ་གཞན་གང་རུང་རྗེས་སུ་སྦྱར་བ་ཡིན། ང་རོ་ཕན་ཚུན་ཐོགས་པར་
གྱུར་ན། སྡེབ་མཐུན་པར་བྱ་དགོས། དཔེར་ན། བཅུ་ལྔ་དང་བཅུ་བརྒྱད་ཀྱི་
ང་རོ་སྨད་པ་ནས་དྲང་བར་བྱས་ན། བརྗོད་མི་བདེ་བས། ང་རོ་བསྟོད་པ་
ནས་དྲང་བར་ཕབ་ནས་དབྱངས་སྙན་པར་གྱུར་སོང་། བྱེད་པ་ད་ལྟ་བ་ཡིས་
སྒྲུབ་པ་ཡིན་རུང་། དབྱངས་མ་འཕྲོད་ན་འཕྲོད་པར་བྱ་དགོས། རླུང་གཡོག་
ལ་རླུང་གཡབ། རྔ་གཡོབ་ལ་རྔ་ཡབ། སྦྲང་སྐྱོབ་ལ་སྦྲང་སྐྱབས་ལྟར་བཅོས་པ་
ལྟ་བུའོ།
ཚིགས་བཅད་ཀྱི་སྡེབ་སྦྱོར་ནི། རྐང་བ་སོ་སོའི་ཚེག་དབར་མང་ཉུང་
གཅིག་པ་དང་། ཆ་ཡ་དོ་མཉམ་པ་དང་། སྒྲ་གདངས་ལྕི་ཡང་སྡེབ་ལེགས་པ་
བཅས་ལ་ཟེར། འདི་ལ་སྒྲ་ལྕི་ཡང་གི་སྡེབ་སྦྱོར་དང་
། གནས་ངེས་པའི་སྡེབ་



༄༅།།རྒྱ་བོད་སྡེབ་སྦྱོར་རིག་པ་འདྲ་མིན་སོགས་ཀྱི་ལྟ་ཚུལ་བརྗོད་པ།།
305
སྦྱོར་དང་། དབྱངས། གུག་ཁྱེད་ཀྱི་སྡེབ་སྦྱོར་རིགས་གསུམ་ཡོད་དེ། སོ་སོར་
རྣམ་པ་མང་ངོ༌། སྔ་མ་དཔེར་བརྗོད་ན།མི་ཡུལ་སྐྱིད་པའི་གོང་བ་ལས། ། རང་
ཡུལ་སྡུག་པའི་ཆ་ག་དྲོ། །（སྒྲ་ལྕི་བ་ཐིག་རྟགས་དང་། ཡང་བ་ཚིག་རྟགས་
ཀྱིས་མཚན་པ)ཞེས་པ། དབུས་ལྕི་ཞིང་མཐའ་ཡང་བ་སྟེ། བྱ་རྒྱལ་ཁྱུང་གིས་
གཤོག་པ་བརྐྱངས་པ་ལྟ་བུ། ཤེས་པར་བྱ་བའི་རྣམ་དབྱེ་ནི། མཁའ་ལ་ཤར་
བའི་སྐུར་ཚོགས་འདྲ།།སྙན་འཇེབས་ཚིག་གི་གཞུང་ལུགས་འདི།།ཟླ་བ་གསར་
བའི་དཔལ་དང་མཚུངས།། ཞེས་པ། ཕྱེད་ཕྱེད་མཉམ་པ་སྟེ། ཚིགས་བཅད་
ཕྱེད་སྔ་མའི་སྒྲ་ལྕི་ཡང་དོ་མཉམ་པ་དང་། ཕྱེད་ཕྱི་མའི་སྒྲ་ལྕི་ཡང་དོ་མཉམ་
པས། ངག་གི་འགྱུར་ཁུགས་རྦ་རླབས་ལང་ལིང་ལྟ་བུ་སོགས་སོ།།
གནས་ངེས་པའི་སྡེབ་སྦྱོར། དཔེར་བརྗོད་ན།
དཔག་མེད་པདྨའི་ཕུང་བོ་སྤུངས་པའི་དབུས།།
ཁྲག་ཁྲིག་དགའ་མགུའི་སྒྲ་སྒྲོགས་འཁོར་འགྲོའི་ཁྱུ།།
དེ་དག་རྟག་ཏུ་ནན་ཏན་འདུས་པའི་མཐར།
ཟང་ཟིང་རྩི་བཟུང་སོ་སོའི་ཚང་རྩེར་སོང་།།
ཞེས་པ། རྐང་བ་དང་པོ་མཆུ་ཡི་གནས་དང་། གཉིས་པ་མགྲིན་པའི་གནས་
དང་། གསུམ་པ་ལྕེ་རྩེའི་གནས་དང་། བཞི་བ་ལྕེ་དབུས་ཀྱི་གནས་ཏེ། རྐང་
བ་སོ་སོའི་གནས་མི་འདྲ་བ་གཅིག་ཏུ་ངེས་པ། ལྟ་བུ་སོགས་སོ།།
དབྱངས་གུག་སྐྱེད་ཀྱི་སྡེབ་སྦྱོར་དཔེར་བརྗོད་ན། ཉིན་དཀྱིལ་ཇི་
བཞིན་དམིགས་པའི་ཏིང་འཛིན་གྱིས། མུན་འཁྲུལ་དྲུང་ཕྱུང་ལྷུན་གྲུབ་ཟུང་
འཇུག་སྐུ།། ལེགས་བརྙེས་མཁྱེན་བརྩེ་ཡེ་ ཤེས་ གཏེར་ཆེན་ཁྱེད།། བློ་གྲོས་
དངོས་པོ་མཆོག་སྩོལ་འཁོར་ལོའི་མགོན།། ཞེས་པ། རྐང་བ་སོ་སོར་དབྱངས་
ཀྱིང་རོ་གཅིག་ཏུངེས་པ་ལྟ་བུ་སོགས་སོ།། དེ་ལྟའི་རྗེས་འཇུག་མིང་མཐའ་



306
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
འདྲེན་ཚུལ། འདོད་རྒྱལ་དང་རྗེས་གྲུབ་ཀྱི་མིང་གི་སྡེབ་སྦྱོར་བཟོ་ སྟངས།
ཚིག་ཕྲད་ཀྱི་སྡེབ་སྦྱོར་བྱེད་ཚུལ། མིང་གི་སྡེབ་སྦྱོར་ནི་ཚིག་གི་སྡེབ་སྦྱོར་གྱི་རྟེན་
གཞི་ཡིན་པས། མིང་གི་སྡེབ་སྦྱོར་གཞིར་བཟུང་ཐོག་ཚིག་གི་སྡེབ་སྦྱོར་བཟོ་
ཚུལ་དང་། སྒྲ་ལྕི་ཡང་རན་གསུམ་གྱི་རྣམ་དབྱེ། ཚིགས་བཅད་ཀྱི་སྡེབ་སྦྱོར་
བྱེད་ཚུལ། ད་དུང་མིང་དང་ཚིག་ཕྲད་དང་རྣམ་དབྱེ་སོགས་གྲུབ་ཚུལ་དང་
འགྱུར་ལུགས། འབྱུང་ཚུལ་དང་ཇི་ལྟར་འདྲེན་པའི་རྣམ་བཞག་སོགས་གོང་
གསལ་གྱི་བརྩམས་ཆོས་ཁག་གཉིས་སུ་བརྗོད་འདུག་ལ། བརྗོད་པ་དེ་དག་ནི།
བོད་ཀྱི་སྒྲ་རིག་པའི་འཕེལ་རྒྱས་ལ་སྨན་པའི་གསོས་སུ་འགྱུར་བའི་བརྩམས་ཆོས་
ཤིག་ཏུ་འཁུམས་ཤིང་། གངས་ཅན་སྒྲ་རིག་པའི་སྡེབ་སྦྱོར་གཞུང་ལུགས་ཀྱི་ཁ་
ཕྱོགས་མེད་པ་ཡོད་པར་བྱས་པའང་ལགས་ན། དགའ་སྤྲོ་འབུམ་གྱིས་མྱོས་
པའི་རྗེས་སུ་ཡི་རང་དང་ལྷན་ཅིག སྒྲ་རིག་སྨྲ་བའི་དཔྱོད་ལྡན་དག་ལ་ཉེ་བའི་
སེམས་ཀྱིས་ཞུ་དགོས་པ་ཞིག་ནི། ཇི་སྐད་བཤད་པའི་ཚུལ་ལ་ད་དུང་རྟ་ཐོག་ལ་
སྒ་དང་། སྒ་ཐོག་ལ་རྒྱན་གྱིས་དཔེ་ལྟར་སྤུས་ལེགས་འཐུས་ཚང་དང་། ཇེ་
ལེགས་ཇེ་རྒྱས་ཀྱི་ཕྱོགས་སུ་བརྩོན་པར་བྱ་བ་ནི། ང་ཚོས་འདོར་ཐབས་བྲལ་
བའི་ལས་འགན་གལ་ཆེན་ཞིག་ཏུ་སྣང་ངོ༌།
ཞེས་སྙན་སྐུལ་ཅོང་སྒྲ་འཁྲོལ་བའི་རོལ་མོ་ཞིག་ཀྱང་ལྷག་བསམ་དཀར་
པོ་མཚོན་པའི་དན་རྟགས་སུ་གུས་པས་ཕུལ་བ་ལགས་སོ།།
༢༠༠༣. ༡༢ . ༢༩. ལ་དྷཱི	ཚ་བཀྲ་ཤིས་ཆོས་སྡིངས་རང་སྤྱིལ་ཆོས་ཕུང་
བརྩེགས་པའི་དགའ་ཚལ་དུ་གྲུབ་པར་བྱས་སོ།།



307
སྙན་ངག་རིག་པ་ལ་འདྲ་མིན་གྱི་ལྟ་ཚུལ་
སྣ་ཚོགས་ཡོད་པའི་ཕྱོགས་ལ་
འདོད་ཚུལ་ཅུང་ཟད་
བརྗོད་པ།
སྤྱིར་རིག་གཞུང་བརྩམས་ཆོས་དང་གཞན་གྱི་བཤད་སྲོལ་ལ་སོགས་པ་
ཤེས་པར་བྱ་བའི་གནས་དང་བརྗོད་པར་བྱ་བའི་གཞི་གང་ཞིག་ཡིན་ཀྱང་།
གཟུ་བོར་གནས་པའི་བློ་གྲོས་ཀྱིས་བསྲེགས་བཅད་བརྡར་བའི་གསེར་བཞིན་དུ་
དཔྱད་པ་ཞིབ་བསྡུར་ལེགས་པོས། བདེན་མི་བདེན་དང་། འཐད་མི་འཐད།
གནས་ལུགས་ཡིན་མིན་སོགས་ལེགས་ཉེས་ཀྱི་རྣམ་བཞག་གཏན་ལ་ཕབ་སྟེ།
འཇུག་ལྡོག་སྤང་བླང་གི་ལས་ལ་བརྩོན་པ་ནི། རྒྱལ་ཁ་དང་ཚད་ལྡན་གྱི་གནས་
ལུགས་ཐོབ་པའི་འགྲོ་སྟངས་ཤིག་ཡིན་པ་མ་ཟད། གནད་དོན་ལ་མི་འཁྲུལ་
བའི་ཚད་མའི་སྐྱེས་བུ་དག་གི་ཐབས་ཤེས་ཀྱི་བགྲོད་ལམ་ཉག་གཅིག་ཀྱང་རེད།
དེས་ན་བདག་གིས་དེ་ལྟའི་ཡ་རབས་ཀྱི་མིག་དཔེ་བཟང་པོ་གྲོགས་སུ་
བསྟེན་ནས། བོད་ཀྱི་སྙན་ངག་དང་རྩོམ་རིག་གི་ཐད་ལ་འདྲ་མིན་གྱི་ལྟ་ཚུལ་སྣ་
ཚོགས་ཡོད་པའི་ཕྱོགས་ལ། རང་གི་འདོད་ཚུལ་གསོང་བོའི་བགྲོ་གླེང་ཅུང་
ཟད་སྤྲོ་བར་བྱའོ།།



308
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
སྙན་ངག་གི་ཡོན་ཏན་མ་ཤེས་པའི་ལྟ་ཚུལ།
སྙན་ངག་གི་ཡོན་ཏན་དང་། གཞུང་ལུགས་ལ་གོམས་འདྲིས་དང་
སྦྱངས་བརྩོན་གྱི་ཆུ་ཚད་ཞན་པ་ཆེས་མང་པོ་ཞིག་གིས། སྙན་ངག་ནི་དགོས་
མཁོ་དང་ཕན་ཡོན་ཆུང་བར་བསམ་ཞིང་། ཕན་ཚུན་ལ་འཕྲིན་ཡིག་བསྐུར་བ་
ལྟ་བུའི་བཀོལ་སྤྱོད་བྱེད་ས་ཙམ་ལས། གཞན་པའི་ལག་ལེན་བེད་སྤྱོད་བྱ་ཡུལ་
མེད་པར་འདོད་ནས། བསླབ་པར་བྱ་བའི་གནས་ལས་ཡལ་བར་དོར་ཞིང་།
སྨ་ཕབ་བྱེད་པ་དང་། མཐོང་ཆུང་གི་གནས་སུ་འཕངས་དང་འཕེན་བཞིན་
ཡོད་དོ།།
དེ་དག་ལ་འདི་བརྗོད་པར་བྱའོ།། ལྟ་ཚུལ་དེ་ནི་ཆེས་མི་འཐད་ཅིང་
སྙན་ངག་གི་ཕན་ཡོན་མ་རྟོགས་པའི་རང་མཚན་ཡིན་ཏེ། སྤྱིར་སྙན་ངག་རིག་
པ་ནི། གཞུང་ལུགས་རྒྱ་ཆེ་ཞིང་ཁྱབ་ཁོངས་ཧ་ཅང་ཡངས་པའི་རིག་གཞུང་
ཞིག་སྟེ། ཚིགས་བཅད་ལྷུག་སྤེལ་མའི་རྩོམ་ཡིག་ཙམ་ཞིག་མ་ཡིན་པར། མང་
པོ་འཚོགས་ པའི་དབུས་སུ་འབེལ་གཏམ་བྱེད་པ་དང་། རིག་པའི་གཞུང་
ལུགས་འཆད་པ། སློབ་ཁྲིད་དང་བརྒལ་ཞིང་བརྟག་པའི་རྩོད་པ་བྱེད་པ་ནས།
ངོ་མཚར་བའི་ཀུ་རེ་རྩེ་མོ་དང་། མཚང་འབྲུ་བའི་སྡིགས་མོ་ཟུར་ཟ་ཤགས་
འགྱེད་བྱེད་པ་ཚུན་ཆད་ལ། རང་ཚིག་སྔ་ཕྱི་འབྲེལ་ཆགས་ཤིང་། ཚིག་དོན་
གྱི་ཆ་ལ་སྐྱོན་མེད་པ་སོགས་ཀྱི་ཁྱད་ཆོས་དང་ལྡན་པ་ཞིག་ཡིན་ཚེ། སྙན་ངག་
གི་ཁོངས་སུ་གཏོགས་ཤིང་། སྙན་ངག་ཏུ་འཇོག་དགོས་པ་སྙན་གཞུང་ཚད་
ལྡན་རྣམས་སུ་གསལ་བ་ལྟར་ཡིན་པས། དེས་སྙན་ངག་གི་སྒྲ་འཇུག་པ་ཡངས་
ཤིང་ཁྱབ་རྒྱ་ཇི་ལྟར་ཆེ་བ་མངོན་པར་མཚོན་ནུས་སོ།།



༄༅ཀསྙན་ངག་ཕྱོགས་ཀྱི་ལྟ་ཚུལ་སྣ་ཚོགས་ལ་འདོད་ཚུལ་ཅུང་ཟད་བརྗོད་པ།
309
དེ་ཡང་ཡིན་ཏེ་རྩ་བ་ལས། བསྟན་བཅོས་རྣམས་ལ་རྒྱལ་སྲིད་ཉིད།།
ཅེས་རྒྱལ་སྲིད་སྟོབས་འབྱོར་མངའ་ཐང་གི་དཔལ་གྱིས་ཡོངས་སུ་ཁྱབ་པ་བཞིན་
དུ། སྙན་ངག་གི་བརྗོད་སྟངས་འདིས་བསྟན་བཅོས་ཀུན་ལ་ཡོངས་སུ་ཁྱབ་པ་
ཡིན་ཏེ། སྤྱིར་སྙན་ངག་གི་བརྗོད་ཚུལ་ནི། འཁྱོག་བརྗོད་དང་དྲང་བརྗོད་
གཉིས་ཀྱི་ནང་དུ་འདུ་ཞིང་། བརྗོད་ཚུལ་དེ་གཉིས་པོ་ཅི་རིགས་པས་མ་ཁྱབ་
པའི་བསྟན་བཅོས་གང་ཡང་མེད་པའི་ཕྱིར་ན་སྙན་ངག་གི་བརྗོད་ལུགས་ཀྱིས་
བསྟན་བཅོས་རྣམས་ལ་ རྒྱལ་ པོའི་ རྒྱལ་སྲིད་བཞིན་དུ་ཁྱབ་ཡོད་པ་རེད་དེ།
རང་བཞིན་བརྗོད་པའི་རྒྱན་གྱིས་དྲང་བརྗོད་ཀྱི་བསྟན་བཅོས་རྣམས་ལ་ཁྱབ།
འཁྱོག་པའི་བརྗོད་སྟངས་ཀྱིས་འཁྱོག་བརྗོད་བསྟན་བཅོས་རྣམས་ལ་ཁྱབ་པའི་
ཕྱིར་རོ།།
གཞན་ཡང་སྙན་ངག་ནི་སྒྲ་རིག་པའི་ཁོངས་སུ་གཏོགས་ཤིང་། སྒྲ་ཤེས་
ན་དོན་ལ་མི་རྨོངས་པའི་གོ་བ་བསྐྱེད་པའི་ཕྱིར། སྙན་ངག་རིག་པ་འདི་ཤེས་ན་
གཞུང་དོན་གོ་བའི་སྒོ་མོ་རྒྱ་ཆེར་འབྱེད་པ་མ་ཟད། ཚིག་དོན་འགྲེལ་ལུགས་
དང་། དཔེ་དོན་སྦྱོར་ཚུལ་དང་དབྱེ་ཚུལ། གནད་དོན་གྲོལ་བའི་བཤད་པ་
སོགས་འཆད་རྩོད་རྩོམ་གསུམ་གྱི་བྱ་བ། གང་བྱེད་པ་ལའང་ཐབས་ཤེས་ཀྱི་
འཇོན་ཐང་ཟབ་མོ་ལྡན་ཞིང་། ཉམས་མྱོང་དང་བློ་གྲོས་ཀྱི་རྩལ་སྦྱིན་པའི་རིག་
གཞུང་མེད་དུ་མི་རུང་བ་ཞིག་ལགས་ཏེ། རྩ་བ་ལས། སྙན་ངག་ཆུང་ངུ་
ལའང་ངལ་བྱས་མི། མཁས་པའི་མདུན་ས་དག་ཏུ་འདུག་ལ་དབང་།། ཞེས་
པའང་ཕྱོགས་ཞེན་གྱིས་བསྟོད་ཚིག་ཙམ་མ་ཡིན་པར་སྙན་ངག་གི་ཡོན་ཏན་ཕན་
ཡོན་ཇི་བཞིན་བརྗོད་པའི་གཞུང་ཚིག་ཉིད་དུ་འཁུམས་སོ།། དེ་དག་གི་ཕྱིར་ན་
ཁ་ཅིག་གིས་སྙན་ངག་གཞུང་ལུགས་མི་ཤེས་བཞིན་སྨོད་པར་བྱེད་པ་ནི་ལོང་བ་



310
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
དག་གིས་དབྱིབས་དང་ཁ་དོག་གི་མཛེས་ཁྱད་བཟང་ངན་འབྱེད་པའི་རྣམ་
འགྱུར་དང་ཀུན་ནས་མཚུངས་སོ།།
ད་དུང་དེའི་རིགས་ཀྱིས་སྙན་ངག་དགོས་མེད་དུ་བཤད་དེ། བློ་གསལ་
བ་གཞན་དང་གཞན་ལའང་སྙན་ངག་གི་རྒྱལ་ཁམས་འགྲིམ་པ་ལ་སྔོན་འགོག་
བྱེད་ཅིང་། རང་གིས་མི་ཤེས་པའི་ཡམས་ནད་ཀྱི་མུན་པ་གཞན་དག་ལ་འབད་
པས་བསྒོ་བར་བྱེད་དོ། དེ་ནི་བློ་གྲོས་ཀྱི་འཇོན་ཐང་ཤེས་རིག་གི་སྐལ་བཟང་
འཕྲོག་པའི་རྨོངས་པ་དང་། སྦྱང་བྱ་ཡ་བྲལ་དུ་གཏོང་བའི་ཕྱོགས་ལྷུང་དྲི་མ་
ཅན་གྱི་འདོད་ཚུལ་འབའ་ཞིག་ཡིན་ལ། མདོ་དང་བསྟན་བཅོས་དག་གིས་
སྙན་ངག་གལ་བོ་ཆེར་གསུངས་པའི་གདམས་ངག་ཐམས་ཅད་དང་རྒྱབ་འགལ་
དུ་བྱས་པ་མ་ཟད། སྔོན་བྱོན་ལོ་པཎ་སྐུ་དྲིན་ཅན་རྣམས་ཀྱིས་གཞན་ཕན་གྱི་
དགོས་མཁོར་ཆེད་དུ་བསྐྲུན་པ་ལ་དགོས་མེད་དུ་རློམ་པའི་ལོག་རྟོག་གིས་ཀུན་
ནས་བསླངས་ཏེ་རྡོག་བརྫིས་བགྱིས་པ་ལས་མ་འདས་སོ།།
ང་ཚོས་འདི་ལྟར་ཤེས་དགོས། ལོ་པཎ་སྐུ་ཡོན་ཅན་རྣམས་ཀྱིས་བོད་མི་
རིགས་ཀྱི་ཆོས་སྲིད་ལམ་ལུགས་ལ་བརྟག་དཔྱད་ཀྱིས་དགོས་མཁོ་ཆད་གསབ་ཁ་
སྐོང་གི་ཚུལ་དུ། ངལ་བ་བརྒྱ་ཕྲག་གི་རྩོལ་བ་ཁྱད་དུ་བསད། བསྒྱུར་དགོས་
པ་རྣམས་བསྒྱུར། བཅའ་དགོས་པ་རྣམས་བཅོས། གཞུང་ལུགས་འཐུས་ཚང་
གི་རྒྱགས་ཕྱེ་དམ་པ། ཕྱི་རབས་པ་རྣམས་ཀྱི་བསོད་ནམས་དང་བློ་གྲོས་འཕེལ་
བའི་གསོས་སྨན་དུ་གཏན་ལ་ཕབ་ཡོད་པ་འདི་དག མེས་པོ་རྣམས་ཀྱི་ལྷག་
བསམ་བླ་མེད་ཀྱི་ཕྱག་རྗེས་དང་ང་ཚོས་མི་རིགས་གཞན་དག་གི་མདུན་དུ་ངོམ་
ཆོག་པའི་རིག་གནས་ཀྱི་བང་མཛོད་ཡིན་ལ། དུས་རབས་དང་སྤྱི་ཚོགས་ལ་
འཚམས་ཤིང་འོས་བབ་ཀྱིས་གསར་རྙིང་རིག་པའི་ཉིང་བཅུད་མཐུན་སྡེབ་བྱེད་



༄༅།སྙན་ངག་ཕྱོགས་ཀྱི་ལྟ་ཚུལ་སྣ་ཚོགས་ལ་འདོད་ཚུལ་ཅུང་ཟད་བརྗོད་པ།
311
པའི་སྒོ་ནས་འཕེལ་རྒྱས་དང་གསར་གཏོད་ཀྱི་རྨང་གཞིར་འཛིན་དགོས་པ་ལས།
དཔྱད་འཇོག་མེད་པར་མཐོང་ཆུང་སུན་འབྱིན་བྱེད་པ་ནི་གླེན་རྟགས་དང་ཡ་མ་
བརླའི་སྤྱོད་ཚུལ་མངོན་པར་བྱས་པའི་གར་སྟེགས་ལས་མ་འདས་པ་ཉིད་དོ།།
ཡང་འགའ་ཞིག་གིས། དེང་སྐབས་ཐམས་ཅད་རྩོམ་རིག་ལ་ཕྱོགས་
ཤིང་དེར་བརྩོན་ཤུགས་འདོན་བཞིན་ཡོད་པ་ནི། རིག་གནས་གཞན་དག་ལ་
སྦྱོང་བའི་བཀག་རྡོ་རེད། རྩོམ་རིག་ནི་རིན་ཐང་མེད་པས་མེད་ཀྱང་རུང་ལ།
རང་མོས་སྙན་ངག་ཟེར་བ་དེ་ནི་ཉི་མ་ཕུད་སྤྱད་ཙམ་ལས་དགོས་པ་ཏིལ་འབྲུ་
ཙམ་ཡང་མི་འདུག་ཟེར། དེ་དག་ལ་འདི་བརྗོད་པར་བྱ་སྟེ། སྤྱིར་བོད་ཀྱི་
རིག་གནས་ཕན་ཚུན་ལ་རིན་ཐང་ཆེ་ཆུང་དང་ཟབ་ཁྱད་སོགས་འདྲ་མིན་སྣ་
ཚོགས་སུ་ཡོད་པ་བདེན། ཡིན་ནའང་རྩོམ་རིག་ལ་འབད་བརྩོན་མི་རུང་བ་
དང་། རིན་ཐང་མེད་པར་ལྟ་བ་སོགས་ནི་དེའི་ཕྱོགས་ལ་གོམས་འདྲིས་ཆུང་
ཞིང་རྩོམ་རིག་གི་བསམ་བློ་བྲལ་བའི་རང་མཚང་སྟེ། རྩོམ་རིག་ནི་སྤྱི་ཚོགས་ལ་
དགོས་མཁོ་ཆེ་ཞིང་། མིའི་བསམ་བློ་དང་མིའི་འཚོ་བ་ལ་ ཐད་ཀར་རམ་
འདེགས་སྒྲུབ་ཐུབ་པའི་སྒྱུ་རྩལ་གྱི་རང་བཞིན་ལྡན་པའི་རིག་གནས་ཤིག་སྟེ།
རྩོམ་རིག་གིས་བོད་ཀྱི་རིག་གཞུང་སྤྱི་དང་། འཛམ་གླིང་རྩོམ་རིག་གི་ཚད་གཞི་
ངེས་ཅན་ཞིག་ཟིན་ཡོད་པ་མ་ཟད། འཚོ་བའི་ལེགས་ཉེས་བླང་དོར་གྱི་རྣམ་
བཞག་འདོན་སྤེལ་བྱེད་ཅིང་། མདུན་བསྐྱོད་ཀྱི་སྙིང་སྟོབས། ཡར་བསྐུལ་
རང་བཞིན་གྱི་བརྗོད་དོན་རང་འགན་དུ་བླངས་པའི་ཁྱད་ཆོས་ལྡན་པས་མེད་
རུང་བར་འདོད་པ་ནི་གླེན་རྟགས་ལས་མ་འདས།
དེ་ཡང་ཅུང་ཟད་ཞུ་ན། རྩོམ་རིག་ནི་སྤྱི་ཚོགས་ཀྱི་འཚོ་བ་ལས་བྱུང་
ཞིང་། སྤྱི་ཚོགས་ཀྱི་འཚོ་བ་མཚོན་བྱེད་ཀྱི་མེ་ལོང་ལྟ་བུ་སྟེ། ཕུལ་བྱུང་རྩོམ་



312
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ཡིག་ཅིག་ཡིན་ན་རང་གི་ཁ་གཏད་དུ་ཡོད་པའི་འཚོ་བའི་རྣམ་པ་མེ་ལོང་ལ་
གཟུགས་བརྙན་ཤར་བ་བཞིན་དུ་གསལ་བར་མཚོན་ནུས། དུས་རབས་དང་སྤྱི་
ཚོགས་ཀྱི་འགྲོས་དང་འཚམས་པར་མདུན་བསྐྱོད་ཀྱི་སྙིང་སྟོབས་འདོན་པ་དང་།
སྔོན་ཐོན་བསམ་བློ་དང་འཚོ་བར་སྐུལ་ལྕག་འདེབས་ཤིང་། བརྩེ་སེམས་ཟབ་
མོས་སྣེ་ཁྲིད་པའི་སྒོ་ནས་ཡ་རབས་ལ་གཟེངས་བསྟོད་དང་མ་རབས་ལ་སྔོན་
འགོག་གཏོང་བ་དང་། སྔོན་ཐོན་དང་རྗེས་ལུས། ཡང་དག་དང་ཡང་དག་མ་
ཡིན་པའི་རྣམ་བཞག་ཐམས་ཅད་ཐེར་འདོན་བྱས་ཡོད་པས། སྤྱི་ཚོགས་འཚོ་
བའི་རང་ བཞིན་ཁྱད་ཆོས་བླང་ དོར་རྟོགས་ པའི་ ཤེས་ རབ་ རྒྱས་བྱེད་ཡིན།
དངོས་ཡོད་ དགེ་སྡིག་བཟང་ངན་ལེགས་ཉེས་དང་། སེམས་ཀྱི་དགའ་སྐྱོ་
ཆགས་སྡང་སོགས་ཤེས་སུ་འཇུག་པར་མ་ཟད། སྤྱི་ཚོགས་ཀྱི་རང་བཞིན་དང་
མི་རྣམས་ཀྱི་འཚོ་སྟངས་ཕུན་སུམ་ཚོགས་པར་བསྒྱུར་བའི་ཐབས་ཤེས་ཀྱི་རྒྱུ་རྐྱེན་
ཕུན་སུམ་ཚོགས་པ་ཞིག་ཀྱང་ལགས་པས། རིན་ཐང་མེད་པའི་ཐ་སྙད་དེ་
གཏན་ནས་མི་འབྱོར་རོ།
བརྩམས་ཆོས་ལེགས་ཤོས་ཤིག་ཡིན་ན། མེད་པ་ཡོད་པ་དང་། ཡོད་
པ་འཐུས་ཚང་འཕེལ་རྒྱས་ཀྱི་ཁ་ཕྱོགས་སྟོན་ཅིང་། ཡར་སྐུལ་རང་བཞིན་
འབུར་དུ་ཐོན་པའི་ཁྱད་ཆོས་ལྡན་དགོས། འཇིག་རྟེན་གྱི་བྱ་དངོས་གང་
ལགས་ཀྱང་བཟང་ངན་གྱི་རིན་ཐང་། ཕན་པ་དང་གནོད་པ་ཡོད་མེད་ཀྱི་སྟེང་
ནས་འབྱེད་དགོས་པས་རྩོམ་རིག་འདི་དག་གཞི་མེད་རྩ་བྲལ་ཏུ་སོང་ན། ཕན་
པ་ཡོད་དམ་གནོད་པ་ཡོད། ཚན་རིག་དང་མཐུན་པའི་དབྱེ་ཞིབ་མེད་པར་
དྲན་ཚད་ཡང་དག་ཏུ་རློམ་ནས་ཇི་བཞིན་སྨྲ་བ་ནི་འོས་མེད་པ་མ་ཡིན་ནམ།
སྤྱི་ཚོགས་འཚོ་བའི་གཏིང་རུམ་ལ་འཛུལ་ནས་དངོས་སྦྱོང་ཟབ་ཞུགས་ཀྱི་བརྒྱུད་



313
༄༅།།སྙན་ངག་ཕྱོགས་ཀྱི་ལྟ་ཚུལ་སྣ་ཚོགས་ལ་འདོད་ཚུལ་ཅུང་ཟད་བརྗོད་པ།
རིམ་ལས་བྱུང་བའི་རྩོམ་པ་པོ་ཞིག་ལ་མཚོན་ནའང་རྩོམ་རིག་གི་ཤེས་བྱ་འདི་
དང་བྲལ་ཚེ། ཁོའི་མི་རིགས་ལ་བརྩེ་དུང་ཟབ་མོ་བཅངས་པའི་བརྩེ་སེམས་
དང་། ཐུགས་ ཁུར། མ་འོངས་མདུན་ལམ་ ཡར་ ཐོན་རྟིང༌སྐུལ་བྱེད་ པ།
ལེགས་ཉེས་འབྱེད་པའི་རྣམ་དཔྱོད། ཚོར་འདུ། བསམ་བློ། སྙིང་སྟོབས་
དང་སྤོབས་པ་ཤེས་བྱའི་ཉམས་མྱོང་། མིའི་འཚོ་གནས་ལ་གསར་གཏོད་ཀྱི་
སྒུལ་ཤུགས་སྦྱིན་པའི་བློ་གྲོས་དང་ལྷག་བསམ་གྱི་ཉིང་བཅུད་མཐའ་དག་ཀྱང་།
ཇི་ལྟར་འདོན་སྤེལ་བྱེད་དེ། རིག་གནས་དང་འཚོ་བའི་ཞབས་ཕྱི་དྲོན་མོར་
ཁྱོན་འདོན་བྱེད་པའི་རྩོམ་རིག་གསེར་ཟམ་དང་བྲལ་བའི་ཕྱིར་རོ།
དེས་ན་རྩོམ་རིག་ནི་ཁྱབ་ཁོངས་རྒྱ་ཆེ་ཞིང་། ནང་གསེས་དབྱེ་བ་མང་
ལ་འཐུས་ཚང་བའི་སྙན་རྩོམ། བརྩམས་སྒྲུང་། གཏམ་རྒྱུད། ལྷུག་བརྗོད་
སོགས་རྩོམ་རིག་གི་ཤེས་བྱ་འདི་དག་ནི། ང་ཚོས་སྦྱངས་བརྩོན་གྱི་ཡུལ་ལས་
འདར་མི་རུང་བ་དང་། གསར་གཏོད་དང་འཕེལ་རྒྱས་ཀྱི་ལས་ལ་བརྩོན་པར་
བྱ་བའི་གནས་དམ་པ་དང་
། ས་སྟེང་ན་གཟི་འོད་འབར་བའི་རིན་ཆེན་གྱི་གྲས་
སུ་ཡོད་པ་ངོ་ཤེས་དགོས་པར་སྣང་ངོ་།
བརྩམས་ཆོས་བཟང་ངན་གྱི་དབྱེ་འབྱེད་
མ་དག་པའི་སྐོར།
སྤྱིར་བོད་ཀྱི་སྙན་ངག་གི་གདོད་མའི་འབྱུང་ཁུངས་དང་ལོ་རྒྱུས་རིང་
ཞིང་། སྒྱུ་རྩལ་གྱི་ཆུ་ཚད་མཐོ་བ་དང་། གྲངས་དང་རྣམ་པ་མང་ལ། དུས་
རབས་སོ་སོའི་དར་ཚུལ་འཕེལ་རྒྱས་ཀྱི་རྣམ་པ་མི་འདྲའོ།།



314
༄༅ཀམུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
དུས་རབས་བཅུ་གསུམ་པའི་དཀྱིལ་ཙམ་ལ་ཤོང་དཔང་ཡབ་སྲས་ཀྱིས་
སྙན་ངག་མེ་ལོང་བོད་དུ་བསྒྱུར་བ་ནས་བཟུང་། བོད་ཀྱི་སྙན་ངག་འཕེལ་རྒྱས་
ཆེན་པོ་བྱུང་ཞིང་རྩོམ་རིག་དགའ་ཚལ་རྣམ་པར་རྒྱས་པའི་ཁར། ཚིག་ཉམས་
དོན་ཉམས་སོགས་སྙན་ངག་གི་མཛེས་རྩལ་ལ་སྔོན་དང་མི་མཚུངས་པའི་གཟི་
འོད་འབར་ཞིང་། ཕྱིས་སུ་རྗེ་ཙོང་ཁ་པ། རིན་སྤུངས་པ། རྒྱལ་དབང་ལྔ་བ།
བོད་མཁས་པ། རྫ་དཔལ་སྤྲུལ། འབྲུག་ཁམས་སྤྲུལ། འཇིགས་མེད་དབང་
བོ་སོགས་ སྙན་ངག་ལ་ མཁས་ པའི་ དབང་བོ་ མང་དུ་བྱོན། སྙན་གཞུང་།
རྟོགས་བརྗོད། བསླབ་བྱ། མགུར་མ་སོགས་རི་བོའི་གཏོས་དང་མཉམ་པའི་
བསྟན་བཅོས་ངག་གི་བདུད་རྩི་ལྟ་བུའི་རྩོམ་རིག་གིས་ས་སྟེང་ཁྱབ་པས། བོད་
ཀྱི་རྩོམ་རིག་སྒྱུ་རྩལ་ཞེས་གྲགས་སྙན་འཛམ་གླིང་ལ་ཁྱབ་ཡོད་པ་ཀུན་གྱི་མཁྱེན་
གསལ་ལྟར་ཡིན་ནོ།།
འོན་ཀྱང་གནའ་རབས་དང་ཉེ་རབས་ཀྱི་རྩོམ་རིག་གི་སྒྱུ་རྩལ་མཆོག་གི་
རང་མདངས་གང་ཞིག་ཡིན་པའི་རྣམ་བཞག་ཤེས་མེད་པ་ཆེས་མང་པོ་ཞིག་གིས་
བརྩམས་ཆོས་བཟང་ངན་དང་ལེགས་ཉེས་དབྱེ་འབྱེད་མ་དག་པའི་སྤྱོད་སྟངས་
སུན་འབྱིན་པར་བྱ་བ་མང་དུ་སྣང་སྟེ།
དཔེར་ན། ཆོས་ལུགས་ སྐྱོང་མཁན་ གྱི་ནང་ན་མང་ པོ་ ཞིག་ གིས།
བརྗོད་དོན་ཆོས་ལས་བརྩམས་ཤིང་རྗོད་བྱེད་ཆོས་ཀྱི་མིང་ཚིག་མང་དུ་བཀོད་
ཡོད་པའི་བརྩམས་ཆོས་ཤིག་ཡིན་ན་ཕུལ་བྱུང་རྩོམ་རིག་དང་སྒྱུ་རྩལ་ཆེ་བའི་
གྲས་སུ་བརྩི། བརྗོད་དོན་དང་རྗོད་བྱེད་ཆོས་དང་མ་འབྲེལ་ན་ཇི་ལྟར་ལེགས་
ཀྱང་བརྩམས་ཆོས་བཟང་ཤོས་ཀྱི་གྲས་ལས་ཕྱིར་འདོན་བྱེད་པ་དང་། ཡང་སྤྱི་
ཚོགས་ཁྲོད་ཀྱི་ཆོས་མི་ཤེས་པ་མང་པོ་ཞིག་གིས་རང་ལ་འབྲེལ་འདྲིས་ཆེ་བའི་



༄༅།།སྙན་ངག་ཕྱོགས་ཀྱི་ལྟ་ཚུལ་སྣ་ཚོགས་ལ་འདོད་ཚུལ་ཅུང་ཟད་བརྗོད་པ།།
315
བརྩེ་དུང་དང་། དགའ་སྐྱོ་ཆགས་སྡང་གིས་བརྗོད་བྱ་བྱས་པ་ལྟ་བུའི་རྩོམ་ཡིག་
ཅིག་ཡིན་ཚེ། བརྩམས་ཆོས་ལེགས་ཤོས་སུ་བརྩི་ཞིང་། བརྗོད་བྱ་དོན་དང་
རྗོད་བྱེད་ཆོས་ལས་བྱས་པ་ཞིག་ཡིན་ན། རྩོམ་ཡིག་སྒྱུ་རྩལ་ཇི་ལྟར་ལེགས་
ནའང་། བརྩམས་ཆོས་བཟང་པོའི་འདུ་ཤེས་བྲལ་ཞིང་། རྩོམ་ཡིག་བཟང་
ངན་གདམ་བསལ་གྱི་གྲས་སུའང་མི་ཆུད་པ་ལྟ་བུའི་ཕྱོགས་ཞེན་གུ་དོག་པའི་ལྟ་
ཚུལ་དེ་ལྟར་མཆིས་སོ།།
དེ་ནི་རྩོམ་ཡིག་གི་སྒྱུ་རྩལ་མ་འཆུམས་པའི་ཞད་དེ། བརྗོད་དོན་དང་
རྗོད་བྱེད་མིང་ཚིག་ལ་ཕྱོགས་ཞེན་གྱིས་རྩོམ་ཡིག་ལེགས་ཉེས་འདེམ་པ་ནི་གནས་
མིན་ཞིང་། རང་རང་གི་མིག་སྔར་གསལ་བ་ཙམ་པོ་འདི་ཉིད་བདེན་གྱི་གཞན་
དག་ཐམས་ཅད་གཏི་མུག་གོ་ཞེས་པའི་ལྟ་ཚུལ་ཁོ་ན་རེད།
སྤྱིར་སྒྱུ་རྩལ་ལ། བརྐོ་བཞེངས་བཟོ་བཀོད་སོགས་ཀྱི་སྒྱུ་རྩལ། རི་མོ་
ཚོན་མདངས་ཀྱི་སྒྱུ་རྩལ། གླུ་གར་རོལ་དབྱངས་ཀྱི་སྒྱུ་རྩལ། སྒྲ་དོན་ཉམས་
ཀྱིས་སྒེག་པའི་རྩོམ་རིག་གི་སྒྱུ་རྩལ་སོགས་ཡོད་ལ། ཕྱི་མ་རྩོམ་རིག་གི་སྒྱུ་རྩལ་
ནི་བརྗོད་བྱ་དང་མིང་ཚིག་ཕྱོགས་རེ་བ་ཙམ་གྱིས་འཇོག་པ་ཞིག་གཏན་ནས་མ་
ཡིན་པར་བརྗོད་དོན་དང་འབྲེལ་བར་གཙོ་བོར་ཚིག་གི་སྒྱུ་རྩལ་ལམ་ངག་གི་སྒྱུ་
རྩལ་བཟང་ངན་གྱི་སྟེང་ནས། བརྩམས་ཆོས་ཀྱི་བཟང་ངན་འབྱེད་པ་ཡིན་ཏེ།
མི་རིགས་རང་རང་གི་སྐད་ཆའམ་རྗོད་བྱེད་ཚིག་གི་སྒྲ་ཕུལ་དུ་བྱུང་བ་ལས་གྲུབ་
པའི་སྙན་ངག་དང་། བརྩམས་སྒྲུང་། གཏམ་རྒྱུད་སོགས་གང་ཞིག་ཡིན་ཀྱང་
སྒྱུ་རྩལ་རྩོམ་རིག་ཕུལ་བྱུང་གི་ཁྱད་ཆོས་དང་ལྡན།
དེ་ཡང་འཚོ་བའི་གཟུགས་བརྙན་བཞེངས་པ། ཡིད་ཀྱི་འགྱུར་བ་དང་
ཚོར་འདུ་སྣ་ཚོགས་ལྷག་མེད་དུ་བརྗོད་པ། གླེང་བྱ་མཚོན་ཐབས། གོ་སླའི་



316
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
བྱེད་ཐབས་ཚིག་གི་སྦྱོར་ཚུལ། དཔེ་དང་གཟུགས་འགོད་སོགས་ཀྱི་མཛེས་པའི་
རོ་ཉམས་བཏོད་ཚུལ་སོགས་བརྩམས་ཆོས་ཀྱི་སྒྱུ་རྩལ་མཐའ་དག་ཚིག་གི་སྒྱུ་རྩལ་
ལ་རག་ལས་པ་ཡིན་ཅིང་། སྒྱུ་རྩལ་ཞེས་པ་སྤྱིར་བཏང་གི་ངག་དང་ཚིག་ཙམ་
མ་ཡིན་པར་ངོ་མཚར་བའི་རིག་པའི་འཕྲུལ་ཏེ། ངག་བཟོ་མཁས་པའི་བློ་གྲོས་
ཀྱིས་གདམ་བསལ་འདོར་ལེན་བྱས་ཏེ་ལེགས་པར་སྦྱར་བའི་སྒྱུ་རྩལ་གྱི་ཡོན་ཏན་
འབུར་དུ་ཐོན་ཡོད་པའི་ངག་གི་རོལ་རྩེད་ཕུན་སུམ་ཚོགས་པ་ཞིག་ཡིན། དེ་
ལྟའི་ཚིག་གི་སྒོ་ནས་བརྗོད་བྱའི་སྣང་བརྙན། གོ་རིམ། རྣམ་པ། ཁྱད་ཆོས་
སོགས་ཀློག་མཁན་གྱི་སེམས་ངོར་སྒྲ་སྤྱིའི་གོ་བ་བསྐྱེད་པ་ཙམ་མིན་པར་མངོན་
སུམ་དུ་གསལ་བོར་སྟོན་ནུས་པ་ལྟ་བུ་ཞིག་ལ་འདོད་དེ། དགེ་ཆོས་ཀྱི་རྩོམ་ཡིག་
ཆུང་གྲོགས་དྲན་པ་ལྟ་བུར་མཚོན་ན་སྲིད་པའི་ཕུན་ཚོགས་མི་བརྟན་པ། ཆུང་
གྲོགས་དྲན་པའི་ཡུལ་དུ་གྱུར་ཚུལ་དང་། དྲན་པའི་གདུང་སེམས་ཀྱི་རང་
མདངས་གསོན་པོ། ཚིག་དང་ཡིག་འབྲུའི་བར་ནས་ལྷང་ལྷང་གསལ་གསལ་དུ་
སྟོན་པའི་རོ་ཉམས་ཕུན་སུམ་ཚོགས་པ་དང་ལྡན་པས་སྒྱུ་རྩལ་གྱི་སྙན་རྩོམ་ཕུལ་
བྱུང་དུ་བཞག་ཆོག་པའི་མིག་དཔེར་གླེང་བཞིན་ཡོད་པ་དོན་ལ་གནས་སོ།།
སྙན་འགྲེལ་ཚངས་སྲས་བཞད་སྒྲར་ཡང་། སྙན་ངག་ནི་གཙོ་བོ་ཚིག་
སྦྱོར་རམ་ངག་གི་ཉམས་སྣ་ཚོགས་ཀྱི་སྒོ་ནས་ཉམས་གཞན་རྣམས་དོན་གྱིས་སྟོན་
ཐུབ་པ་ཞིག་དགོས། ཞེས་དང་། མཁས་པ་དོར་ཞི་མཆོག་གིས་ཀྱང་དེས་ན་
མི་རིགས་ཀྱི་སྒྱུ་རྩལ་རྩོམ་རིག་ནི་མི་རིགས་རང་རང་གི་སྐད་ཡིག་གམ་ཚིག་གི་སྒྱུ་
རྩལ་ཡིན་པར་ཚུལ་གསུམ་ཚང་བའི་རྩོམ་རིག་ཚིག་གི་སྒྱུ་རྩལ་གྱི་རྟགས་ལས་
གྲུབ་པས་མང་པོ་བསྒྲུབ་ག་ལ་དགོས། ཞེས་པས་ཀྱང་བརྩམས་ཆོས་བཟང་
ངན་ཚིག་གི་སྒྱུ་རྩལ་མཐོ་དམན་གྱིས་འཇོག་དགོས་པ་གསལ་བར་མཚོན་ནོ།།



༄༅།སྙན་ངག་ཕྱོགས་ཀྱི་ལྟ་ཚུལ་སྣ་ཚོགས་ལ་འདོད་ཚུལ་ཅུང་ཟད་བརྗོད་པ།
317
དཔེར་ན་སྙན་རྩོམ་ཞིག་ལ་མཚོན་ན། དགའ་སྐྱོ་ཆགས་སྡང་སོགས་ཀྱི་
ཉམས་འགྱུར་མངོན་གསལ་དུ་ཐོན་དགོས་ཤིང་། དེ་ཡང་བཅོས་མ་མ་ཡིན་
པར་སྙིང་ཁོང་ལས་འཕྱུར་བའི་དགའ་སྐྱོ་སོགས་ཀྱི་ཚོར་འདུ་དྲག་པོའི་རྦ་རླབས་
ངོ་མ་ཡིན་དགོས་པར་མ་ཟད། སྙན་པའི་རོ་ཉམས་ཕུན་སུམ་ཚོགས་པའི་ཁྱད་
ཆོས་ལྡན་པའི་ཚིག་སྦྱོར་དང་། ཐ་སྙད་རྣམས་རྡོ་ཆག་བཙན་སྒྲིག་ལྟ་བུ་མ་ཡིན་
པར་འཕྲོད་ཅིང་བདེ་ལ་སྙན་འཇེབས་འགྱུར་ཁུགས་འདེགས་འཇོག་དབྱངས་
ཀྱི་ཡོན་ཏན་འཛོམས་པ་དང་། ཚིག་དང་དོན་གྱི་ཉམས་སྣང་གསོན་པོའི་སྲོག་
དང་ལྡན་ཞིང་། ཀློག་པ་པོ་རྣམས་ལ་རྙེད་སྣང་ངོ་མཚར་བ་སྟེར་བ་དང་སེམས་
གཡོ་ཞིང་འདྲེན་པར་ནུས་པའི་ཁྱད་ཆོས་དང་ལྡན་པ་ལ། སྒྱུ་རྩལ་ཕུལ་དུ་བྱུང་
བའི་སྙན་ངག་ཅེས་བྱའོ།།
བརྩམས་སྒྲུང་ལའང་ཡུལ་དུས་རང་བཞིན་མ་འདྲེས་པའི་རང་མཚན་གྱི་
ཁྱད་ཆོས་སོགས་ལྡན་པ་དང་། དོན་དང་དོན་མིན་གྱི་ངོ་བོ་རྣམ་པ་ཁྱད་ཆོས་
སོགས་སྒྱུ་རྩལ་གྱི་ཐབས་ལམ་ཟབ་མོའི་སྒོ་ནས། མཚོན་བྱེད་སྣང་བརྙན་ཕུལ་
བྱུང་རྟོག་བཟོ་བྱས་ཏེ་དེས་བདེན་པའི་ངེས་ཤེས་སྐྱེད་ཐུབ་པའི་སྒྱུ་རྩལ་དང་
ལྡན་པ་ལྟ་བུ་ཞིག་ལ་འདོད་པར་མཁས་པའི་བཞེད་པ་གཅིག་མཐུན་ཡིན་ནོ།།
དེས་ན་བརྩམས་ཆོས་བཟང་ངན་ནི་རྩོམ་ལུས་ཆེ་ཆུང་དང་མང་ཉུང་
གིས་ཕྱེ་བ་མིན་ལ། རང་ཉིད་བརྗོད་དོན་གང་ལ་དགའ་བའི་ཕྱོགས་ཞེན་གྱིས་
ཐག་གཅོད་རུང་བ་ཞིག་ཀྱང་མིན་ནོ།། གཙོ་ཆེར་དགོས་ཕན་ཡོད་པའི་བརྗོད་
བྱའི་དོན་དང་འབྲེལ་བར་ཚིག་གི་རོལ་རྩེད་ཀྱི་སྦྱོར་བའམ་ངག་གི་ཇུས་འགོད་
རོ་ཉམས་ཕུལ་དུ་བྱུང་བའི་སྒྱུ་རྩལ་གྱི་སྟེང་ནས་འབྱེད་པ་ལགས་སོ། ཞེས་
གཟས་པའི་ཡུལ་ལ་ནན་ཏན་དུ་གླེང་བ་ཡིན་ནོ།།



318
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
དེང་རབས་གསར་རྙིང་སྙན་ངག་གི་
མ་དག་པ་བཤད་པ།
དེང་སྐབས་གསར་བྱུང་རང་མོས་དང་སྲོལ་རྒྱུན་སྙན་ངག་གི་རྩོམ་རིག་
དབྱར་མཚོ་བཞིན་དུ་འཕེལ་རྒྱས་ཀྱི་ཕྱོགས་སུ་སྐྱོད་བཞིན་ཡོད་པ་ནི་དགའ་འོས་
པའི་གནས་སུ་ཆེའོ།།
ཡིན་ནའང་། མང་པོ་ཞིག་གསར་རྙིང་ལ་འོས་མེད་པའི་ཕྱོགས་རིས་ཆེ་
བ་དང་། མ་དག་པའི་སྐྱོན་ཆས་འོ་མར་ཆུས་བསླད་པ་བཞིན་དུ། བརྩམས་
ཆོས་མང་པོ་ཞིག་གི་ཁྲོད་དུ་རྒྱུན་འབྱམས་སུ་ཁྱབ་ཡོད་པས། དེ་དག་དབྱེ་ཞིག
ཀྱི་རིགས་པ་རྣོན་པོས། སུན་འབྱིན་ཐེར་འདོན་བྱ་བ་ནི་རྩོམ་རིག་གི་སྤུས་ཚད་
ལེགས་པར་བྱེད་པའི་མཐུན་རྐྱེན་དུ་འགྱུར་བས་ཅུང་ཟད་གླེང་བར་བྱ།
འགའ་ཞིག་ གིས། གསར་བྱུང་ སྙན་ ངག་ གིས་སྲོལ་ རྒྱུན་སྙན་ངག་
ཉམས་དམས་སུ་འགྲོ་བར་དོགས་པ་ཡིན་ནམ། སྙན་ངག་གསར་བ་ལ་དངོས་
བརྒྱུད་ཅི་རིགས་ཀྱིས་དམའ་ཕབ་དགག་བཞག་གིས་རྒོལ་བར་བྱེད་པ་དང་།
ཡང་འགའ་ཞིག་གིས་སྲོལ་རྒྱུན་རྩོམ་རིག་སྒྱུ་རྩལ་གྱི་བྲོ་བ་མ་མྱངས་བཞིན། སྒྱུ་
རྩལ་དང་རིན་ཐང་མེད་པའི་ལོ་རྒྱུས་ཀྱི་གད་སྙིགས་སུ་དོར་དང་འདོར་བཞིན་
མཆིས། ཁོ་བོས་དེ་དག་ལ་གཟུ་བོར་གནས་པའི་ལྟ་ཚུལ་རྣམ་དག་ཅིག་མེད་པ་
སོགས་ཀྱིས་ལན་པར་འདོད་དེ། རང་གཞན་གྱི་ཆོས་དང་ཤེས་བྱ་གང་ལའང་།
འཕྲལ་ཡུན་ལ་ཕན་པ་དང་གནོད་པ་ཡོད་མེད་ཀྱི་སྒོ་ནས་འདོར་ལེན་བྱེད་པ་
ཡར་རྒྱས་ལ་བྱོལ་དུ་མེད་པའི་ལས་འགན་ཉག་གཅིག་ཏུ་གྲུབ།
དེའི་ཕྱིར་སྙན་ངག་གསར་བ་ཡང་བོད་ཀྱི་སྙན་ངག་རིག་པའི་ཞབས



༄༅སྙན་ངག་ཕྱོགས་ཀྱི་ལྟ་ཚུལ་སྣ་ཚོགས་ལ་འདོད་ཚུལ་ཅུང་ཟད་བརྗོད་པ།
319
འདེགས་དང་ཞབས་འདྲེན་གང་ལ་གཏོགས་པའི་གནད་དོན་གཟུ་བོར་གནས་
པའི་བློ་གྲོས་ཀྱིས་ཐག་གཅོད་བྱེད་དགོས་པ་ལས། དཔྱད་པ་མ་བཏང་བར་མི་
རིགས་གཞན་གྱི་རྩོམ་སྟངས་ཡིན་པ་དང་། དེར་ལད་ཟློས་བྱས་ནས་དར་རྒྱས་
བྱུང་བ་ཡིན་པས་སྐྱོན་ཅན་དུ་རློམ་པ་དང་། མི་རིགས་ལ་མི་འབྱོར་ཞིང་།
འཕེལ་རྒྱས་ལ་མི་ཕན་པའི་ལྟ་ཚུལ་འདོན་པ་སོགས་ལ་གཏན་ནས་མི་འཐད་དེ།
བོད་ཀྱི་སྙན་ངག་གི་རྩ་བར་གྱུར་པ་མེ་ལོང་མ་ཡང་མི་རིགས་གཞན་གྱི་རྩོམ་
སྟངས་ཡིན་པ་བསྙོན་དུ་མེད། གཞན་གྱི་རིག་གཞུང་ཆད་གསབ་ཁ་སྐོང་གི་
ཚུལ་དུ་བོད་ལ་གསར་དུ་བསྒྱུར་བ་ནས་བོད་ཀྱི་སྙན་ངག་ལ་གནམ་ས་བླ་འོག་
བརྗེས་པ་ལྟ་བུའི་འཕེལ་རྒྱས་ཀྱི་འགྱུར་ལྡོག་ཆེན་པོ་བྱུང་བ་དང་། སྙན་ངག་
དང་རྩོམ་རིག་གི་དགའ་ཚལ་ལ་སྔོན་མེད་སྒྱུ་རྩལ་མཐོན་པོའི་མཛེས་སྡུག་བཞད་
པ་མ་ཟད། མི་རིགས་དང་རིག་གནས་ལ་མཛའ་ཞིང་ཕན་པའི་ལོ་རྒྱུས་གསུབ་
ཏུ་མེད་པའི་དགེ་མཚན་དང་ལྡན་པའི་ཕྱིར་རོ།།
ཚིག་སྐྱོན་དོན་སྐྱོན་ཆེ་བའི་རྩོམ་ཡིག་རེ་ཟུང་མཐོང་བས། རང་མོས་
སྙན་ངག་གི་དགའ་ཚལ་ཡོངས་སུ་སྐྱོན་ཅན་དུ་རློམ་སྟེ་སྔོན་འགོག་བྱེད་པའང་།
དབང་བོ་སྐྱོན་ཅན་རེ་གཉིས་ཙམ་མཐོང་བས་ཐམས་ཅད་ཀྱི་དབང་བོ་སྐྱོན་ཅན་
དུ་ལྟ་བ་དང་རྣམ་པ་ཀུན་ནས་མཚུངས་པས་མི་འཐད་དོ།།
རང་གི་བློ་སྐྱོན་ནམ་ཡང་ན་ཡུལ་སྐྱོན་ལགས་ཀྱང་སྲིད། སྲོལ་རྒྱུན་སྙན་
ངག་ལས་ལྷག་པའི་སྒྱུ་རྩལ་གྱི་ཁྱད་ཆོས་དང་ཡོན་ཏན་ཞིག་མ་མཐོང་ནའང་།
རང་མོས་སྒྱུ་རྩལ་ལ་སྨྱུག་རྩལ་མཐོ་ཤོས་དག་གིས་བྲིས་པའི་བརྩམས་ཆོས་ནི།
ཀློག་སླ། སྟབས་བདེ་བརྗོད་དོན་ཤེས་སྐྱེན་པའི་མཚོན་ཐབས་སྣ་ཚོགས་ལྡན་
ཞིང་། སྒྲ་དོན་གྱི་སྙན་རོ། དཔེ་དོན་སྦྱོར་ཚུལ་སོགས་སྒྱུ་རྩོམ་རིག་པའི་ཁྱད་



320
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ཆོས་མངོན་གསལ་དུ་མངའ་བས། མཚན་ཉིད་དང་ལྡན་པའི་གསར་རྩོམ་དེ་
རིགས་ནི་ང་ཚོའི་སྒྱུ་རྩོམ་རིག་པའི་བང་མཛོད་དང་འཕེལ་རྒྱས་ཀྱི་སྟངས་སྟབས་
ལ་ཕན་པ་ལས་གནོད་པ་མེད་པར་སེམས་སོ།།
གོང་དུ་བརྗོད་པ་བཞིན། ལ་ལས་ཕུན་སུམ་ཚོགས་པའི་སྲོལ་རྒྱུན་སྙན་
ངག་གི་སྒྱུ་རྩལ་མི་ཤེས་བཞིན་དུ་སྲོལ་རྒྱུན་སྙན་ངག་གིས། འཚོ་བ་གསར་བའི་
རང་བཞིན་དང་མིའི་སེམས་ཁམས་ཀྱི་ཚོར་འདུ་གསོན་པོའི་ཁྱད་ཆོས་མཚོན་མི་
ནུས་ཟེར་ནས། སྣང་ཆུང་སུན་འབྱིན་གྱི་དགག་བཞག་བྱེད་པ་དག་ཀྱང་། མ་
ཤེས་པའི་བློ་སྐྱོན་ཡུལ་སྟེང་ལ་བཀལ་བའི་རང་མཚན་ཏེ། དེ་ནི་རྒྱུས་མེད་ཀྱི་
རྒྱུས་གཏམ་ཡིན་པ་མ་ཟད་མེ་ལོང་དངོས་ཤུགས་ཀྱི་བསྟན་དོན་དཔྱིས་ཕྱིན་པར་
རྟོགས་པ་ལྟ་ཅི། མགོ་ནས་མཇུག་བར་གྲ་དག་པ་ཞིག་བཀླགས་ཡོད་མེད་ཀྱང་
སོམ་ཉིའི་གནས་སུ་འདུག་པ་དག་གི་བཤད་ཚུལ་ཁོ་ནའོ།།
དེ་དག་ལ་ཚད་ཐུབ་མཁས་པ་རྣམ་དཔྱོད་དང་ལྡན་པ་འགའ་ཞིག་གིས་
འདི་ལྟར། གནའ་དུས་ལོ་སྟོང་ཕྲག་དུ་མའི་རིག་གནས་རྒྱ་མཚོ་ལྟ་བུ་དང་
།
འཇིག་རྟེན་སྣོད་བཅུད་ཀྱི་བཀོད་པ་མཐའ་ཡས་པའི་སྤུ་རིས་མ་འདྲེས་པར་
ཚིགས་བཅད་སོགས་ཀྱིས་བདེ་བླག་ཏུ་མཚོན་པར་བྱེད་ནུས་ན། དེང་དུས་ཀྱི་
རྒྱུན་ལྡན་འཚོ་བའི་རྣམ་པ་ཙམ་པོ་སྲོལ་རྒྱུན་ཚིགས་བཅད་སོགས་ཀྱི་ནང་ལ་མི་
ཤོང་བར་འདོད་པ་དང་། ཇི་བཞིན་མཚོན་མི་ཐུབ་པར་བཤད་པ་ནི་དགོད་བྲོ་
བའི་གནས་སུ་མཆི་བའི་སྒྲུབ་བྱེད་མང་དུ་མཛད་ཅིང་། དཔེར་ན། མཛོད་
དང་ཀུན་བཏུས་སོགས་སུ་མིའི་སེམས་དྲུག་དང་སེམས་བྱུང་ང་གཅིག་སོགས་ཀྱི་
རྣམ་གྲངས། ངོ་བོ། ཁྱད་པར། བྱེད་ལས། སྐྱེས་ཚུལ་དང་གྲུབ་སྟངས་
སོགས་ཕན་ཚུན་ཀུ་ཤའི་རྩེ་དང་པདྨའི་འདབ་མ་ལྟར་མ་འདྲེས་པར་ཤིན་ཏུ་ཕྲ་



༄༅སྙན་ངག་ཕྱོགས་ཀྱི་ལྟ་ཚུལ་སྣ་ཚོགས་ལ་འདོད་ཚུལ་ཅུང་ཟད་བརྗོད་པ།
321
ཞིང་ཞིབ་པའི་སྒོ་ནས་གསལ་བར་མཚོན་པ་བསྙོན་དུ་མེད་ན། ཁ་སང་དེ་རིང་
གི་འཚོ་བའི་ཁྲོད་ཀྱི་བརྩེ་དུང་གི་ཚོར་འདུ་རགས་པ་སོགས་མི་མཚོན་ཟེར་བ་
བཞད་གད་ཀྱི་རྒྱུ་ཡིན་པའི་ངང་ཚུལ་ཕྱོགས་སྟོན་གྱི་ཚུལ་དུ་ཤེས་བྱའི་སྒྲོན་མེ་
མང་དུ་སྦྱར་ཡོད་པས། དེ་དག་གིས་འཐུས་པས་ཡིག་ཚོགས་སྤེལ་བའི་ངལ་བ་
བྱེད་མི་དགོས་སོ།།
ཡིན་ན་ཡང་། ད་ལྟའི་གསར་བྱུང་རྩོམ་རིག་གི་ཁྲོད་ན་སྒྱུ་རྩོམ་གྱི་རིན་
ཐང་མེད་པ་ཆེས་མང་པོ་ཞིག་སྣང་སྟེ། དཔེར་ན་རང་མོས་ཀྱི་གྲས་སུ་འཚངས་
པའི་ནང་ན་སྤྱི་སྐད་མིན་པ་བོད་བྱིངས་སྤྱི་ཡིས་མི་གོ་བའི་ལུང་བ་རེ་ཟུང་གི་ཕལ་
སྐད་དང་མིང་ཚིག་བཀོལ་ཆེ་ཞིང་། བརྡ་སྤྲོད་གཞུང་ལུགས་ཀྱི་སྦྱོར་ཚུལ་དང་
མི་མཐུན་པ། མི་རིགས་རང་གི་སྐད་ཆའི་སྒྱུ་རྩལ་དང་འགལ་བ། དཔེ་དོན་
སྦྱོར་སྟངས། ཚིག་གིས་བརྗོད་ཚུལ་མ་དག་པ་སོགས་ཀྱི་དབང་གིས་གོ་རྒྱུ་ཅི་
ཡང་མེད་པ་དང་། འཚོ་བའི་སྲི་ཞུར་མི་འགྲོ་ཞིང་ཕན་ཐོགས་ཏིལ་འབྲུ་ཙམ་
ཡང་མི་ཐོན་པ་མང་དུ་སྣང་ངོ་།།
མི་རིགས་རང་གི་སྒྱུ་རྩོམ་ཞིག་ཡིན་ན། གཞན་དང་མ་འདྲེས་པར་ཡོད་
པའི་རང་རིགས་ཀྱི་ཁྱད་ཆོས་ཏེ། སྐད་ཆའི་སྒྱུ་རྩལ། དཔེ་དོན་སྦྱོར་སྟངས།
ཚིག་ཤོད་ཚུལ། དོན་སྟོན་ཚུལ། ཕྲད་དང་རྣམ་དབྱེ་བཀོལ་སྤྱོད་སོགས་མི་
རིགས་ཀྱི་ཁྱད་ཆོས་མངོན་གསལ་དོད་པོ་དེ་དང་ངེས་པར་མཐུན་དགོས།
དེ་བས་ཀྱང་མི་རིགས་ཀྱི་སྐད་ཆ་ནི་མི་རིགས་ཀྱི་ཁྱད་ཆོས་གཙོ་བོ་ཡིན།
རང་རིགས་ཀྱི་སྐད་བརྡའི་གཞི་བཅོལ་ཡུལ། ཁུངས་གཏུགས་སའི་བརྡ་སྤྲོད་ཀྱི་
གཞུང་དང་མ་མཐུན་ཚེ་མི་རིགས་ཀྱི་ཁྱད་ཆོས་གཙོ་བོ་དེ་མེད་ཚར་བ་རེད།
དེའི་ཕྱིར་གཞན་སྐད་ཀྱིས་ཤན་ཞུགས་པ། ཡུལ་སྐད་ཕལ་སྐད་ཕྱོགས་རེ་བ།



322
༄༅།།མུ་འཛོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
བོད་བྱིངས་སྤྱིས་མི་གོ་བ་དང་། ཐ་སྙད་སྦྱོར་ཚུལ་བབ་དང་མི་མཐུན་པའི་སྐོར་
སོགས། བརྡ་སྤྲོད་དང་སྙན་ངག་སོགས་ཀྱི་གཞུང་འགྲོས་དང་མི་འཚམ་པ་
རྣམས་འཛེམ་བྱ་གལ་བོ་ཆེའི་གནས་སུ་འདུག་གོ།
དེ་བཞིན་དུ་ལ་ལུང་ཀུན་ན་སྤེལ་བཞིན་པའི་སྲོལ་རྒྱུན་ཀྱི་རྩོམ་རིག་མང་
པོ་ཞིག་ཀྱང་དེ་ལྟའི་སྐྱོན་ཆ་སྣ་ཚོགས་ཀྱི་རྒྱུ་ལས་ཡོངས་སུ་གྲོལ་བ་ཞིག་གཏན་
ནས་མིན་ཏེ། ཚིག་གི་གཅོད་མཚམས་ཉམས་པ། དཔེ་དོན་མི་སྦྱོར་ཞིང་།
དཔེས་དོན་མཚོན་མི་ནུས་པ། ཚིགས་བཅད་སྔ་རྟིང་གི་བཤད་ཚུལ་ཕན་ཚུན་
འགལ་བར་སོང་བ་མང་དུ་སྣང་བར་མ་ཟད། སྒེར་གཉེར་དུས་དེབ་དང་
ཚགས་པར་སོགས་ཀྱི་ལེ་ཚན་འགའ་ཞིག་ཏུ་མགོའི་ཤིས་ཚིག་ནས་དཀྱུས་མཇུག་
གི་རྩོམ་ཡིག་ལ་དཔེ་དོན་དང་ཚིག་གི་སྦྱོར་ཚུལ་མ་དག་པ། ཚིག་རྐང་སྔ་ཕྱི་
འབྲེལ་མེད་དོན་གཞན་དུ་སོང་བས་བརྗོད་བྱ་ཏིལ་འབྲུ་ཙམ་ཡང་མཚོན་དུ་མེད་
པའི་རྩོམ་ཡིག་གི་གཟུགས་བརྙན་ཙམ་དུ་ཟད་པ་དུ་མ་ཞིག་བདག་གིས་དངོས་
སུ་མཐོང་། ཡིན་ནའང་གྱ་གྱུའི་གནས་ཚུལ་ཞིག་གི་རྐྱེན་པས་རེ་ཞིག་ལ་དེ་དག་
གི་གདོང་ལ་མཛུབ་མོ་ཀེར་བའི་ལྷག་བསམ་དེ་བཏང་སྙོམས་སུ་བཞག་གོ།
ད་དུང་བསམ་བློ་དང་འཚོ་བའི་ནང་དོན་ཞན་པའི་ཚོན་མདངས་ཅན་
གྱི་དབུགས་ལྒང་ལྟ་བུ། ཚིག་གི་སྡེབ་སྦྱོར་བབ་ཆགས་མིན་པ། རྡོ་ཆག་བཙན་
སྒྲིག་ལྟ་བུ། དོན་ཉམས་ཟབ་ཁྱད་ཀྱི་སྲོག་དང་བྲལ་བ་ཆུ་ཡི་ཝུ་བ་ལྟ་བུ། སྙིང་
ཁོང་ནས་བརྡོལ་བའི་རང་རྩོམ་ངོ་མ་མིན་པ། སྤྲེའུས་གཞན་གྱི་ལད་ཟློས་ལྟ་བུ་
སོགས་སྐྱོན་ཆ་ཆེ་ཆུང་མང་པོའི་བསླད་ཞུགས་པའི་དེང་རབས་གསར་རྙིང་གི་
བརྩམས་ཆོས་མང་པོ་ཞིག་ནི། ལ་ཁྱབ་ལུང་ཁྱབ་ཏུ་སོང་བའི་ལོ་དེབ། དུས་
དེབ། ཚགས་པར། དཔེ་དེབ་སོགས་ཀྱི་ཁྲོད་དུ་ཞིང་ནང་ལ་ལྡུམ་བུ་དང་འབྲུ་



༄༅།།སྙན་ངག་ཕྱོགས་ཀྱི་ལྟ་ཚུལ་སྣ་ཚོགས་ལ་འདོད་ཚུལ་ཅུང་ཟད་བརྗོད་པ།།
323
ནང་ལ་སོག་མ་བཞིན་དུ་ཁྱབ་ཡོད།
ང་ཚོའི་སྒྱུ་རྩོམ་རིག་པའི་སྤུས་ཚད་མཐོ་སར་སྙེག་པའི་རྒྱལ་ཁ་དེ་ལེན་
འདོད་པ་དག་གིས་དེ་ལྟའི་འོ་མར་ཆུ་རྙོག་བསྲེས་པའི་རང་མཚང་འདི་གཡའ་
སེལ་དུག་འདོན་བྱ་བའི་གནས་ལས་མ་འདས་ཏེ། མ་དག་པའི་ཞན་ཆ་དེ་དག་
མུ་མཐུད་དེ་རྒྱུན་འབྱམས་སུ་གྱུར་ན། གསར་རྙིང་སྒྱུ་རྩོམ་གྱི་སྤུས་ཀ་དང་རིན་
ཐང་སོགས་ལྟག་ཆུ་ཆད་པའི་རྫིང་བུ་བཞིན་ཇེ་ཞན་ནས་ཇེ་ཞན་དུ་འགྲོ་བ་
བསྙོན་དུ་མེད་པ་དང་། མི་རབས་ཕྱི་མ་རྩོམ་རིག་གི་ཡུལ་ལྗོངས་འགྲིམ་འགྱུར་
རྣམས་ལའང་། སྒྱུ་རྩོམ་གྱི་ཞབས་འདྲེན་དུ་མཆི་བའི་མིག་དཔེ་ངན་པ་བཞག་
དང་འཇོག་བཞིན་འདུག་པས་དེ་ཕྱོགས་ལ་རྩོམ་སྒྲིག་པ་དང་རྩོམ་པ་པོ་ཤེས་
ཡོན་ཅན་སོགས་ཀྱིས་གཟབ་གཟབ་དང་དམིགས་བསལ་གྱིས་བསམ་པར་བྱ་
བའི་གནས་སོ་ཞེས་སྙན་སྐུལ་དུང་གི་སྒྲ་དབྱངས་ཀྱི་ཚུལ་དུ་ཞུའོ།།
གཞན་ཡང་ལ་ལས། དོན་གཙོ་བོར་བྱས་ནས་ཚིག་ལ་དོ་སྣང་མི་བྱེད་པ་
དང་། ཡང་འགའ་ཞིག་གིས་ཚིག་གཙོ་བོར་བཟུང་སྟེ་དོན་ལ་མཉམ་འཇོག་མི་
བྱེད་པའི་ལྟ་ཚུལ། གཉིས་ཀ་མ་དག་པ་སྟེ། གོང་དུ་བརྗོད་ཟིན་པ་ལྟར་རྩོམ་
གྱི་སྒྱུ་རྩལ་ནི་ཚིག་གི་རོ་ཉམས་ཕུན་སུམ་ཚོགས་པའི་སྒྱུ་རྩོམ་དག་ལ་གོ་མོད།
དེ་ཡང་བརྗོད་བྱའི་དོན་དང་འབྲེལ་བའི་ཚིག་གི་རོལ་རྩེད་ཅིག་ཡིན་དགོས་
པས། དོན་ ཉམས་ མེད་ པའི་སྙན་རྩོམ་ ནི་ གླིང་བུའི་ སྒྲ་དབྱངས་ ལྟ་ བུར་
གསུངས་ཤིང་། བརྗོད་དོན་གཙོ་ཆེར་བསམས་ནས། ཚིག་གི་ངལ་གསོ་
མཚམས། མཚམས་སྦྱོར་ཚུལ། ཡི་གེ་འཇམ་རྩུབ་དབྱངས་ཀྱི་འགྱུར་ཁུགས་
འདེགས་འཇོག་ཕྲ་སྦོམ་སོགས་རྗོད་བྱེད་ཚིག་གི་རོ་ཉམས་ཀྱིས་ཕོངས་ན་ཀློག་
མཁན་རྣམས་ཀྱི་ཡིད་འཕྲོག་ པར་བྱེད་ པའི་སྒྱུ་རྩལ་དང་བྲལ་བས། ལུས་



324
༄༅ཀམུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
གཅེར་བུར་རྒྱུ་བའི་བུད་མེད་དང་མཚུངས་པ་ཉིད་དོ།
དེའི་ཕྱིར་རྩོམ་གྱི་ནང་སྲོག་དང་ཕྱི་ལུས་ཀྱི་སྒྲ་ཉམས་དོན་ཉམས་སོགས་
ལ་གཙོ་ཆེ་ཆུང་དུ་ལྟ་བའི་ཕྱོགས་འཛིན་རིས་གཅོད་མི་བྱེད་པར་གཉིས་ཀ་གལ་
ཆེར་འཛིན་ཅིང་། སྒྲ་དོན་ཉམས་བརྒྱས་སྒེག་པའི་སྙན་རྩོམ་མཚན་ཉིད་དང་
ལྡན་པ་དག་གི་སྒོ་མོ་ལེགས་པར་འབྱེད་པའི་འབད་པ་བརྒྱ་ཕྲག་གི་བརྩོན་པ་
ཉལ་འགྲོའི་རྒྱུན་ལ་འགྲན་དགོས་པ་མེ་ལོང་མའི་གཞུང་འགྲེལ་རྣམས་སུ་གསལ་
བ་ལྟར་དང་། རྗེ་བཙུན་ཤེས་རབ་རྒྱ་མཚོས་ཀྱང་། ཚིག་མེད་དོན་ནི་བྱིས་
པའི་གནའ་གཏམ་སྟེ། དོན་མེད་ཚིག་ནི་ནེ་ཙོའི་མ་ཎི་ཡིན། ཚིག་དོན་ཕན་
ཚུན་གྲོགས་སུ་བསྡེབས་པ་ཡིས། སྐབས་ཀྱི་གནད་ལ་སྤོབས་པ་དགེ་བར་
མཛོད།
ཅེས་ཀྱང་བརྩེ་སེམས་འོ་མ་འཕྱུར་བའི་འབྲས་རྟགས་སུ་འབུལ་ལོ།།
གོ་དཀའ་སླའི་སྙན་ངག་གཉིས་ལས་
ཁྱབ་རྒྱ་གང་ཆེ་བཤད་པ།
གནའ་བོའི་རྒྱ་གར་དུ་དར་རྒྱས་བྱུང་བའི་གོ་དཀའ་སླའི་རྩོམ་རིག་གི་
ཁག་རྣམ་པ་གཉིས་ཏེ་རྒྱ་གར་ཤར་བའི་རྩོམ་སྟངས་གོ་དཀའ་ལ། ལྷོ་བའི་རྩོམ་
སྟངས་གོ་སླ་བའི་ལུགས་སུ་ཡོད་པ་དེ་བཞིན། རིམ་གྱིས་བོད་ལའང་གནའ་
ནས་ད་ལྟའི་བར་དུ་ཆུ་ལམ་ཞུགས་དང་རྡོ་ལག་བརྒྱུད་ཀྱི་དཔེ་ལྟར་གོ་དཀའ་
སླའི་རྩོམ་རིག་གི་བསྟན་པ་འདི་གཅིག་ནས་གཅིག་ཏུ་བརྒྱུད་དེ་ཕྱོགས་ནས་
ཕྱོགས་དང་ཁོར་ཡུག་ནས་ཁོར་ཡུག་བར་ཁྱབ་གདལ་དུ་གྱུར། དེ་དག་ལ་



༄༅།།སྙན་ངག་ཕྱོགས་ཀྱི་ལྟ་ཚུལ་སྣ་ཚོགས་ལ་འདོད་ཚུལ་ཅུང་ཟད་བརྗོད་པ།།
325
སྦྱངས་བརྩོན་གྱི་གྲུབ་འབྲས་མི་དམན་པའི་གནའ་དེང་གི་སྙན་ངག་སྨྲ་བའི་
དབང་བོ་རྣམས་ལས་འགའ་ཞིག་གོ་དཀའ་བའི་སྙན་ངག་ལ་དགྱེས་ཤིང་འགའ་
ཞིག་གོ་སླ་བའི་སྙན་ངག་ལ་དགའ། དེའི་རྒྱུ་མཚན་གྱིས་ལ་ལས་གོ་དཀའ་བ་
སྙན་ངག་གི་མཆོག་ཏུ་རློམ་པ་དང་། ལ་ལས་གོ་སླ་བ་སྙན་ངག་གི་མཆོག་ཏུ་ལྟ་
བའི་འདོད་ཚུལ་མི་མཐུན་པའང་བྱུང་དང་འབྱུང་བཞིན་གདའ་འོ།།
དེ་དག་ལ་གཟུ་བོར་གནས་པའི་ལྷག་བསམ་གྱིས་དབུལ་བར་བྱ་བ་འདི་
ཡོད་དེ། སྤྱིར་གོ་དཀའ་སླའི་སྙན་ངག་གང་ཡིན་ཀྱང་རང་རང་གི་ངོས་ནས་སྒྱུ་
རྩོམ་རིག་པའི་རིན་ཆེན་གྱི་བང་མཛོད་ལས་མ་འདས་ཤིང་། འཕེལ་རྒྱས་ལ་
བརྩོན་ལེན་བྱེད་དགོས་པའི་གནས་སུ་ཆེའོ།།
ལྷག་པར་ གཟུགས་ རྒྱན་ དང་ རབ་རྟོག སྦྱར་བ། བསྡུས་ བརྗོད་
སོགས་འཁྱོག་བརྗོད་རང་བཞིན་ཅན་གྱི་ཉམས་འགྱུར་སྣ་དགུ་འབྱིན་པའི་རྒྱན་
རྣམས་ནི། ཆེས་བླ་ན་མཐོ་བའི་སྒྱུ་རྩལ་ཕུལ་བྱུང་གི་ཁྱད་ནོར་དང་ངག་རིག་
བདུད་རྩི་འཇོ་བའི་འབྱུང་གནས་སུ་རྟོགས་པར་བྱ་བ་ཉིད་དོ།།
འོན་ཀྱང་གོ་དཀའ་སླའི་སྙན་ངག་གཉིས་ལས་ཀློག་མཁན་དང་སྤྱི་
ཚོགས་འཚོ་བའི་ཁྲོད་དུ་གཅིག་ཤོས་ལས་ལྷག་པའི་ཁྱབ་རྒྱ་དང་དགོས་མཁོ་གང་
ཆེའམ་ཞེ་ན། གཡས་གཡོན་གྱི་ཕྱོགས་སུ་མ་ཆད་པར་དམིགས་བསལ་གྱི་ལན་
འདི་ལྟར་ཞུ་སྟེ། སྙན་རོ་ཕུལ་བྱུང་གི་སྒྱུ་རྩལ་ཡོད་པ་གཞིར་བཞག་པའི་ཁར་གོ་
སླ་བའི་སྙན་ངག་དེ་ནི་གཅིག་ཤོས་ལས་གལ་ཆེ་བར་སེམས་སོ།། རྒྱུ་མཚན་ནི།
སྤྱི་ཚོགས་དུས་རབས་ཀྱི་མྱུར་བའི་འགྲོས་དང་འཚམ་ལ། ཡུལ་དུས་དགོས་
དབང་གིས་ཀྱང་གལ་ཆེ་བའི་བཤད་པ་མང་དུ་འདུག་མོད། གཙོ་ཆེར་རྩོམ་
རིག་གི་ཁ་གཏད་དུ་ཡོད་པའི་ཀློག་མཁན་རྣམས་འཇུག་སླ། གོ་བདེ་བས་



326
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
བརྗོད་དོན་རྣམས་ཀློག་མཁན་གྱི་སེམས་ལ་མྱུར་མོར་འདོན་སྤྲོད་ནུས་པའི་སྒྱུ་
རྩལ་ལྡན་པ་དང་། སྤྱི་ཚོགས་ལ་རྒྱུགས་ཁེ་ཞིང་བཀོལ་སྤྱོད་ཁྱབ་ཁོངས་རྒྱ་ཆེ་ལ།
དགོས་མཁོ་བདེ་བླག་ཏུ་སྐོང་བའི་བྱེད་ལས་དང་ལྡན་པའི་དགེ་མཚན་འདི་དག་
ནི་གོ་སླ་བའི་སྙན་ངག་ལ་འབུར་དུ་གསལ་བའི་ཁྱད་ཆོས་ཡིན་པའི་ཕྱིར་རོ།།
དེས་ན་དཀའ་སླའི་སྙན་ངག་གཉིས་ལས་སླ་བ་ནི་དམིགས་བསལ་གྱི་
ཁྱད་ཆོས་དེ་དག་གི་ཆ་ནས་གལ་ཆེ་བ་དང་སྙན་ངག་གི་ཡོན་ཏན་དུ་བརྗོད་ཀྱང་
མི་མཐུན་པ་མེད་ལ། རང་ཉིད་གང་ལ་དགའ་ཕྱོགས་རེ་སྙན་ངག་གི་མཆོག་
དང་ཡོན་ཏན་དུ་སྨྲ་བ་ནི་ཕྱོགས་སུ་ལྷུང་བའི་གཏམ་དུ་ཟད་པས་སྙན་ངག་གི་
ཡོན་ཏན་ཇི་བཞིན་མཚོན་པའི་ལེགས་བཤད་དུ་མ་གྱུར་ཏོ།།
རྩོམ་པ་པོ་ཞིག་གི་ངོས་ནས་བཤད་ནའང་། ཁོའི་རྩོམ་ཡིག་འབྲི་བའི་
དམིགས་ཡུལ་ནི་རང་གི་ལྟ་བ་དང་བསམ་བློ། གསར་གཏོད་ཀྱི་སྤོབས་པ།
དགའ་སྐྱོ་ཆགས་སྡང་གི་རྣམ་པ་སོགས་བརྗོད་དོན་དེ་དང་དེ་ཀློག་མཁན་རྣམས་
ཀྱི་སེམས་ངོར་སྐྱེ་ཐུབ་པ་དང་། གཞན་གྱིས་གོ་ཆེད་དུ་དམིགས་ནས་བྲིས་པ་ཤ་
སྟག་ཡིན་པ་སྨོས་མ་དགོས་སོ།། དེའི་ཕྱིར་གང་བརྩམས་པ་དེ་དག་གཞན་གྱིས་
གོ་དགོས་ལ་གོ་བ་དེ་ལ་ཡང་འབད་པ་ཆེན་པོས་གོ་བ་དང་འབད་པ་ཆུང་ངུས་གོ་
བ་གཉིས་ལས་གང་ལ་དགོས་ཕན་ཆེའམ་ཞེ་ན། སུས་ཀྱང་འབད་པ་ཆུང་ངུས་
གོ་བ་ལ་བརྩོན་ལེན་བྱེད་པ་བསྙོན་དུ་མེད་པའི་ཕྱིར་ན་ཚིག་གི་སྒྱུ་རྩལ་ལྡན་ལ་གོ་
བདེ་ཚན་རིག་དང་མཐུན་པའི་གོ་བ་མྱུར་མོར་སྦྱིན་པའི་སྒྱུ་རྩོམ་ནི། དམིགས་
བསལ་གྱི་སྙན་ངག་གི་ཡོན་ཏན་དང་ལྡན་པའི་ར་བ་ལས་འགོངས་པར་མི་
འགྱུར་རོ།
ལ་ལས་སྤྱིར་བཏང་དམིགས་བསལ་གྱི་དཔྱད་པ་དང་རྒྱུ་མཚན་ཅི་ཡང་



༄༅།།སྙན་ངག་ཕྱོགས་ཀྱི་ལྟ་ཚུལ་སྣ་ཚོགས་ལ་འདོད་ཚུལ་ཅུང་ཟད་བརྗོད་པ།
32
：
མེད་པར་སྙན་ངག་ཡིན་ན་གོ་དཀའ་བ་གབ་ཚིག་གི་རང་བཞིན་ཅན་གྱི་ཁྱད་
ཆོས་ཡོད་དགོས་པར་བཤད་ཅིང་། གོ་སླར་ཡོངས་སུ་གྲགས་པའི་སྔོན་བྱོན་
མཁས་པའི་སྙན་རྩོམ་མིང་ཅན་འགའ་ཞིག་ཀྱང་གོ་དཀའ་བའི་ཕྱོགས་སུ་བཙན་
སྦྱོར་བྱེད་པ་སོགས་ནི། གོང་གསལ་གྱི་རིགས་པའི་ཆོས་ཉིད་དེ་དག་དང་
འགལ་ཚུལ་སོགས་གཞན་དུ་བཤད་ཟིན་པས་བཏགས་ཟིན་འཐག་པའི་ངལ་བ་
མི་དགོས་སོ།།
ཕུལ་བྱུང་བརྩམས་ཆོས་ཤིག་གི་ཆ་ནས་བརྗོད་ནའང་རྩོམ་གྱི་བརྗོད་བྱ་
དགའ་སྐྱོ་ཆགས་སྡང་སོགས་ཀྱི་སྲོག་དང་འབྲེལ་བའི་སྒོ་ནས། ཀློག་མཁན་
རྣམས་ཀྱི་སེམས་གཏིང་ལ་ གཡོ་འགུལ་ ཤུགས་ དྲག་ ཐེབས་ སུ་ འཇུག་ ཅིང༌།
འགུལ་བསྐྱོད་ཕོག་ཐུག་སོགས་སྦྱིན་པའི་ནུས་པ་འདོན་ཐུབ་པ་ལྟ་བུ་ཞིག་ཡིན་
དགོས། དགའ་སྐྱོ་སོགས་ཀྱི་རྣམ་འགྱུར་མངོན་གསལ་དུ་འབྱིན་པའི་ནུས་པ་
ཆེ་ཞིང་བྱེད་ལས་དང་ལྡན་པ་ཡིན་ཚེ། སྒྱུ་རྩོམ་རིན་ཐང་ཅན་དུ་བཤད་ཆོག
བརྩམས་ཆོས་ཀྱི་ཁོར་ཡུག་ལྷིང་འཇགས་ཡིན་ཅིང་གྲགས་འགུལ་ཅི་ཡང་མེད་ན།
སྤྱི་ཚོགས་དང་ཀློག་མཁན་གྱི་སེམས་ལ་ཕོག་ཐུག་ ཅི་ ཡང་མ་ ཐེབས་པས།
བརྩམས་ཆོས་བཟང་གྲས་སུ་མི་ཚུད་དོ།། བརྩམས་ཆོས་ཀྱི་ནང་དོན་གོ་དཀའ་
ཚེ། བརྩམས་ཆོས་ཀྱིས་སྤྱི་ཚོགས་ལ་ཕན་ནུས་འདོན་པའང་དཀའ་བའི་ཆོས་
ཉིད་དུ་གྱུར། ཕན་ནུས་སོགས་ཅི་ཡང་འདོན་མ་ཐུབ་ཚེ། རྩོམ་ཡིག་དེ་ཡང་
དགོས་ཕན་ཅི་ཡང་བྲལ་བའི་ཡིག་གཟུགས་ཙམ་དུ་ཟད་དོ། དེའི་ཕྱིར་ཕན་
ནུས་སོགས་འདོན་པ་ལ་རྩོམ་གྱི་ནང་དོན་དཔྱིས་ཕྱིན་པར་གོ་དགོས་ལ། དེ་གོ་
བ་ཡང་། སླ་བའི་སྙན་ངག་གི་སྒྱུ་རྩོམ་ལ་གཞན་ལས་ལྷག་པའི་འབྲེལ་བ་ཆེ་
ཞིང་། བརྗོད་དོན་ཤེས་སྐྱེན་པའི་དམིགས་བསལ་གྱི་ཁྱད་ཆོས་འདི་དག་ཀྱང་



328
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ཞོར་དུ་རྟོགས་དགོས་པ་ཞིག་གོ།
སྒྱུ་རྩལ་རྩོམ་ཡིག་ནི། དུས་རབས་ཀྱི་མེ་ལོང་ཞེས་ཕྱི་ནང་སྙན་ངག་སྨྲ་
བའི་ཁ་ལ་རླུང་ལྟར་གྲགས་པའང་། སྤྱི་ཚོགས་འཚོ་བ། ཆབ་སྲིད་གནས་
སྟངས། ཡུལ་སྲོལ་གོམས་གཤིས་སོགས་ཀྱི་རང་བཞིན་དང་ཁྱད་ཆོས་རྣམས།
རབ་རིབ་མག་མོག་གི་ཚུལ་དུ་མ་སོང་བར་དྭངས་གསལ་མེ་ལོང་ལ་གཟུགས་
བརྙན་བཞིན་དུ་གསལ་བོར་མཐོང་ནུས་པའི་རྒྱུ་མཚན་གྱིས་བཏགས་པ་ཡིན་ཏེ།
འཇིག་རྟེན་དངོས་པོ་རྣམས་ཀྱི་རིགས་དང་ཡོན་ཏན་སོགས་ཀྱི་སྣང་བརྙན་རྩོམ་
རིག་སྒྱུ་རྩལ་ལས་མངོན་པར་མཐོང་ཞིང་གོ་ཐུབ་པ་དང་། རྩོམ་པ་པོའི་བསམ་
དགོངས་དང་བརྗོད་བྱ་རྣམས་མིའི་སེམས་ངོར་གསལ་བར་སྐྱེལ་ནུས་པ་ཞིག་
ཡིན་ཚེ། རྩོམ་རིག་དེ་ནི་རྗོད་བྱེད་ཚིག་ལས་བྱས་པའི་བཟོ་བཀོད་སྒྱུ་རྩལ་ཕུལ་
དུ་བྱུང་བའི་བརྩམས་ཆོས་སུ་བསྔགས་པར་བྱེད་པའང་། གོ་སླ་བའི་རྩོམ་རིག་
གི་སྒྱུ་རྩལ་དང་ཡོན་ཏན་མངོན་པར་གསལ་བའི་ཁྱད་ཆོས་འདི་དག་གིས་ཡིན་
པར་ངེས་ཤེས་གསལ་བོར་སྐྱེ་ཐུབ་པ་ཡིན་ནོ།།
འབྱུང་འགྱུར་རྩོམ་རིགས་ཀྱི་ཆེད་དུ་བཤད་དགོས་ པའི་གནད་དོན་
འགའ་ཞིག
བོད་མི་རིགས་ཀྱི་གྲས་སུ་གཏོགས་པ་སུ་ཞིག་ཡིན་ཀྱང་མི་རིགས་གཞན་
དག་དང་འདྲ་བར། རང་ལ་འབྲེལ་བ་ཟབ་མོ་ཡོད་པའི་རིག་གནས་དང་འཚོ་
བ་སོགས་ལ་ཕྱི་འདང་གནད་དུ་འབྱོར་བ་གཏོང་དགོས་ཤིང་། ད་ལྟའི་འགྱུར་
ལྡོག་སྟངས་སྟབས་ཀྱི་རྟགས་མཚན་ལས། མ་འོངས་པར་ལེགས་ཉེས་གང་
འབྱུང་གི་རྣམ་པ་མངོན་གསལ་ཡིན་པ་རྣམས། དང་པོ་ནས་འདོར་ལེན་སྤང་
བླང་བྱ་བ་གལ་འགངས་ཆེ་བའི་གནས་སུ་བརྩོན་པ་ནི། འབྱུང་འགྱུར་གྱི་རྣམ་



༄༅།།སྙན་ངག་ཕྱོགས་ཀྱི་ལྟ་ཚུལ་སྣ་ཚོགས་ལ་འདོད་ཚུལ་ཅུང་ཟད་བརྗོད་པ།
329
པ་ཇེ་བཟང་དུ་འགྲོ་བའི་བྱེད་ཐབས་སྒམ་པོ་ཡིན་པའི་ཕྱིར་རོ།།
དེས་ན་བོད་ཀྱི་དགོན་སྡེ་ཁག་དང་སློབ་གྲྭ་རྩོམ་རིག་ཆེད་གཉེར་ཚོགས་
པ་མང་པོར། ལོ་དེབ། དུས་དེབ། ཚགས་པར། དཔེ་དེབ་སོགས་ཆར་
རྗེས་སུ་ཤ་མོ་བརྡོལ་བ་བཞིན། གཅིག་ལས་གཅིག་ལྷག་པའི་ཚུལ་དུ་སྤེལ་དང་
སྤེལ་བཞིན་ཡོད་པ་ནི། རྗེས་སུ་ཡི་རང་གི་བསྟོད་བསྔགས་མེ་ཏོག་མཆོད་པའི་
གནས་ཡིན་ལ། བརྟག་དཔྱད་ཞིབ་མོས་ཉིང་བཅུད་ཚུར་ལེན་དང་། སྙིགས་
ལུད་དོང་སྤྲུག་གི་ཚུལ་དུ་སྤང་བླང་རྣམ་བཞག་ཡོད་ཚེ་འཕེལ་རྒྱས་ཀྱི་གོམ་པའི་
འདེགས་འཇོག་རེ་རེ་ནས་རྣམ་དག་སྤུས་ལེགས་ཀྱི་ཚད་གཞི་མཐོན་པོར་འགྲོ་
བར་བཤད་ཆོག་པས། ཚུལ་དེ་ལྟ་བུའི་སྒོ་ནས་ད་དུང་རྩོམ་སྒྲིག་བྱེད་བཞིན་པ་
དང་བྱེད་འགྱུར་ཆེ་གེ་མོས། རྟ་ཐོག་ལ་སྒ་དང་། སྒ་ཐོག་ལ་རྒྱན་གྱི་དཔེ་ལྟར།
བཟང་ཐོག་བཟང་སྣོན་དང་། ཡག་ལ་ཡག་བརྩེགས་པའི་གོ་སྒྲིག་བྱེད་པ་དང་།
སྤྱི་ཚོགས་གནས་བབ་ལ་དམིགས་ཐིག་གི་བསམ་གཞིག་གནང་རྒྱུ་སོགས་ཁ་
བསབ་ཆད་སྐོང་དགོས་པའི་ཞན་ཆ་ཡོད་པར་སྣང་ངོ་།།
གཙོ་ཆེར་གོང་དུ་བརྗོད་ཟིན་པའི་དོན་ཚན་འགའི་སྐབས་སུ་གསལ་བ་
རྣམས་དང་། དེར་དངོས་སུ་མ་ཐོན་པའི་མཉམ་འཇོག་བྱེད་དགོས་པ་འདི་
དག་ཡོད་དེ། དཔེར་ན། དུས་དེབ་ཚགས་པར་སོགས་ཀྱི་ཁ་བྱང་འདོགས་
ཚུལ་ནས། ནང་དོན་གོ་སྒྲིག་བྱེད་པའི་བར། མི་རིགས་ཀྱི་ཁྱད་ཆོས་ལྡན་ཞིང་
སྤྱི་ཚོགས་དུས་རབས་ཀྱི་འགྲོས་དང་འཚམ་པ་ཞིག་ལ་ངེས་པར་སྙེག་དགོས་སོ།།
དུས་དེབ་སོགས་ཀྱི་ཁ་བྱང་ལྟ་བུར་མཚོན་ནའང་། མངོན་གྱུར་དང་
དངོས་ཡོད་མིན་པ་ལྷ་སྒྲུང་ལྟ་བུ་ཐད་ཀར་ངོས་འཛིན་རྒྱུ་མེད་པ་ལྟ་བུ་མི་བྱེད་
པར། དཔེར་ན། སྦྲང་ཆར་དང་ཟླ་ཟེར་ཞེས་པ་ལྟ་བུ་གོ་བ་མྱུར་མོར་སྟེར་
ཞིང་ཐད་ཀར་ངོས་འཛིན་རྒྱུ་ཡོད་པ་མིག་སོགས་དབང་བོའི་སྤྱོད་ཡུལ་དུ་གྱུར་



330
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
པའི་དངོས་ཡོད་ཀྱི་ཁྱད་ཆོས་དང་ལྡན་པའི་ཕྱོགས་ནས་བརྩམས་ན་དགེ་མཚན་
ཡོད་པར་སེམས་སོ།།
ནང་དོན་གདམ་བྱའི་རྩོམ་ཡིག་རྣམས་ཀྱང་། སྤྱི་ཚོགས་དང་རིག་
གནས་སོགས་ཀྱི་དགོས་ཐོག་མཁོ་ཐོག་ཏུ་མ་སོང་བ་ནད་ཐོག་ལ་སྨན་གཞུང་
ཀློག་པ་ལྟ་བུ་མ་ཡིན་པར། སྤྱི་ཚོགས་ལ་ཐག་ཉེ་ཞིང་། རིག་གནས་དང་འཚོ་
བའི་རམ་འདེགས་སུ་འགྲོ་བ། མིའི་ཀུན་སྤྱོད་དང་བསམ་བློར་ལེགས་བཅོས་
ཡར་སྐུལ་བྱེད་པའི་དོན་སྙིང་ལྡན་པ་སོགས་དཔལ་འབྱོར་རིག་གསུམ་གྱི་འཕེལ་
རྒྱས་ལ་དགག་སྒྲུབ་ཅི་རིགས་ཀྱི་སྒོ་ནས། ལུས་ཐོག་ལ་མེ་བཙའ་དང་ནད་ཐོག་
ལ་གཙགས་བུ་ཐེབས་པ་བཞིན་ཐད་ཀར་ཕན་ནུས་འདོན་པའི་བྱེད་ལས་དང་
ལྡན་པའི་རྩོམ་ཡིག་འཚོལ་འདེམ་བྱ་བ་གནད་ཀྱི་དོན་པོ་ཡིན་ནོ།།
སྤྱི་ཚོགས་དང་དུས་རབས་ཀྱི་འགྲོས་དང་མི་མཐུན་པ། སྒྱུ་རྩལ་དང་
ཕན་ནུས་ཞན་པ་དགོས་མཁོ་ཆུང་བ། གཞན་རྩོམ་བརྐུ་བཤུ་དང་། ལད་ཟློས་
བྱས་པ་ཐལ་དྲགས་པ་སོགས་དང་། བརྩམས་ཆོས་རང་བཞིན་ལ་སྐྱོན་ཡོད་པ།
དཔེར་ན། དོན་ཉམས་པ་དང་ཚིག་ཉམས་པ། གོ་རིམ་ཉམས་ཤིང་སྒྲ་དམན་
ལྷག་ཆེ་བ། གཅོད་མཚམས་དང་སྡེབ་སྦྱོར་ཉམས་པ། མཚམས་སྦྱོར་བྲལ་
ཞིང་ཡུལ་དུས་ཀྱི་སྒྱུ་རྩལ་དང་འགལ་བ་སོགས་གཏན་ནས་མ་ཡིན་པར་ལེགས་
ཉེས་འབྱེད་པའི་འཇོན་ཐང་ངེས་པར་ལྡན་དགོས། སྐྱོན་ཡོན་དྭངས་སྙིགས་
ཕྱེད་པའི་རྣམ་བཞག་ལ་མི་འཁྲུལ་བའི་གདེང་ཚོད་དང་སྤོབས་པ། སྔ་གཞུག་
གི་མཐའ་ལ་འཁྱོལ་བའི་རྣམ་དཔྱོད་སོགས། ཆེད་གཉེར་རྩོམ་སྒྲིག་ཇུས་འགོད་
པ་རྣམས་ལ་ཡོད་དགོས་པའི་ཆ་རྐྱེན་ཡིན་ལ། ཕུལ་བྱུང་གི་གྲུབ་འབྲས་འབྱུང་
བའི་མཐུན་རྐྱེན་གྱི་གཙོ་བོའང་ཡིན་ནོ།།
རང་ལ་ཉམས་མྱོང་གི་གདེང་ཚོད་དེ་ཙམ་མེད་ན་ངེས་དོན་ཉམས་མྱོང་



༄༅།།སྙན་ངག་ཕྱོགས་ཀྱི་ལྟ་ཚུལ་སྣ་ཚོགས་ལ་འདོད་ཚུལ་ཅུང་ཟད་བརྗོད་པ།
331
ཅན་ལ་སྔས་བསྟེན་བློ་འདྲི་སོགས་ཀྱི་སྒོ་ནས་སྒྱུ་རྩལ་རིག་པར་སྨན་པའི་མཐུན་
ཕྱོགས་ལས་མི་འདའ་བའི་གདམ་བསལ་དང་། བླང་དོར་འབྱེད་པའི་ལས་
འགན་རང་རང་ལ་ཁུར་དུ་ལྕི་བ་ངེས་པར་ཤེས་དགོས་སོ། འགའ་ཞིག་གིས་
བརྩམས་ཆོས་སྤུས་ཚད་བཟང་ངན་ལ་མི་ལྟ་བར་ལྟོག་གི་གཡོ་དང་ཕྱི་ཡི་ངོ༌
ཉེ་འཁོར་རང་ཕྱོགས་ལ་ཆགས་སྡང་ཞེན་ཕྱོགས་ཀྱི་བྲན་གཡོག་ཏུ་གྱུར་ནས་རྩོམ་
སྒྲིག་བྱེད་པ་སོགས་ཀྱང་འབྱུང་། དེ་ནི་ངོ་དགའ་ཟོལ་འཇོག་དང་སྒེར་དོན་སྤྱི་
དོན་དུ་བསྲེས་པ་ལས་མ་འདས་པས། སྒྱུ་རྩལ་གྱི་ཞབས་འདྲེན་ལས་འོས་སུ་མི་
འདུག་གོ།
གཞན་ཡང་། ཕྱོགས་ཀུན་ན་རྩོམ་རིགས་ཀྱི་སྤུས་ཚད་བཟང་ངན་དང་
།
འགྲེམ་སྤེལ་བྱ་བའི་རིན་ཐང་ཡོད་མེད་ལ་བརྟག་དཔྱད་བསམ་གཞིགས་ཀྱིས་ཆ་
འཇོག་ཅི་ཡང་མེད་པར་རྩོམ་དེབ་དང་དུས་དེབ། ཚགས་པར་སོགས་ཕན་
ཚུན་འགྲན་པ་ལྟར་འགྲེམ་སྤེལ་བྱ་བའི་ཚ་རླབས་ཤིག་དྲག་ཏུ་འབར་བཞིན་ཡོད།
དེ་དང་འབྲེལ་བར་རིན་ཐང་ཡོད་མེད་ཅི་རིགས་ཀྱི་རྩོམ་རིགས་སྣ་ཚོགས་ཤིག་
ཀྱང་ས་ཁྱབ་རྡོ་ཁྱབ་ཏུ་བྱུང་དང་འབྱུང་བཞིན་ཡོད་པ་རེད། དེའི་དབང་གིས་
ད་ལྟའི་རྩོམ་རིགས་འཕེལ་རྒྱས་ཀྱི་རྣམ་གྲངས་མཐའ་དག་སྒྱུ་རྩལ་གྱི་ཡོན་ཏན་
རྐྱང་རྐྱང་མིན་པར། བཀྲ་ཤིས་པའི་སྒྱུ་རྩོམ་རིག་པ་འཕེལ་བའི་སྟངས་སྟབས་
དང་མཉམ་དུ་སྣ་ནག་མའི་འཆལ་རྩོམ་མང་པོ་ཞིག་ཀྱང་དར་ཁྱབ་ཏུ་འགྲོ་
བཞིན་པའི་ཕྱིར་ན། ང་ཚོར་དམིགས་བསལ་གྱིས་བརྩམས་ཆོས་བཟང་ངན་ལ་
དཔྱད་འཇོག་བྱེད་ཅིང་། སྐྱོན་ཡོན་དྭངས་སྙིགས་འབྱེད་པའི་ཚད་ཐུབ་ཀྱི་
དཔུང་སྡེ་ཞིག་ཡོད་དགོས་པར་སྣང་ངོ་།།
དེའི་ཕྱིར་འབྱུང་འགྱུར་རྩོམ་རིགས་ཀྱི་རྒྱུ་སྤུས་དང་། སྒྱུ་རྩལ་གྱི་ཁ་
ཕྱོགས་ལ་སྨན་པའི་ཆེད་དུ་ཕུལ་བྱུང་བརྩམས་ཆོས་ལ་བསྔགས་བརྗོད་དང་།



332
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
སྐྱོན་དང་ཞན་ཆ་ཅན་ལ་གང་འཚམ་གྱི་ལྷག་བསམ་དྲོན་མོའི་མཛུབ་མོ་ཀེར་
བའི་དཔྱད་བརྗོད་པ་དང་། གཟུ་བོར་གནས་པའི་ལྷག་བསམ་དང་ལྡན་པའི་
ཚོགས་པ་ཞིག་འབྱུང་བར་འགྱུར་བ་ལ། ཀློག་མཁན་རྩོམ་མཁན་སྒྲིག་མཁན་
ཤེས་ཡོན་ཅན་རྣམས་ཀྱིས་རོགས་རམ་རྒྱབ་སྐྱོར་ཡོད་པ་བྱ་བཏང་བའི་ཚུལ་
ཞུ་བ་དང་ཆབས་ཅིག་མི་འགྱང་བར་རྩོམ་ཡིག་བཟང་ངན་དང་སྒྱུ་རྩལ་མཐོ་
དམན། རྩོམ་སྒྲིག་ཇུས་བཀོད་སོགས་ཀྱི་ལེགས་ཉེས་བླང་དོར་ལྷུགས་པར་
མཚོན་པའི་བློ་ལྡན་གཟུ་བོར་གནས་པའི་ཚོགས་པ་ཞིག་གི་རྨང་གཞི་དངོས་སུ་
འབྱུང་བའི་སྟ་གོན་དུ་དམིགས་ནས་གོང་གསལ་གནད་དོན་འདི་དག ཉི་མའི་
སྔོན་གྱི་སྐྱ་རེངས་དང་ཆར་བའི་སྔོན་གྱི་བྱང་སྒྲ་བཞིན་སྙིང་གི་ཁོང་ནས་འབུལ་
ལམ་ཞུ་བ་ལགས་ན། གངས་ལྗོངས་སྒྱུ་རྩོམ་རིག་ པའི་དགེ་མཚན་ཕྱོགས་
བཅུར་འཕེལ་བའི་རྟེན་འབྱུང་རྒྱུ་ཡི་དཔལ་དུ་གྱུར་ཅིག་གུའོ།།
སྨྲས་པ། རྒྱན་གོས་རིན་ཆེན་ཕྲེང་བས་གཞོན་ནུ་མར།།
སྒེག་པའི་ཉམས་ཀྱིས་ཀུན་ཡིད་འདྲེན་པ་བཞིན།།
སྒྲ་དོན་རོ་ཉམས་སྙན་འཇེབས་ངག་གི་དཔལ།།
ཚིག་སྦྱོར་ཤེས་བྱ་སྲིད་པའི་རིན་ཆེན་གཅིག།
གཞན་གཅེས་ཀུན་སློང་འོ་མའི་མདངས་སུ་ཆགས།
ལེགས་ཉེས་ཕྱེད་པའི་མིག་དཀྱུས་རྣ་ལ་སོང་།།
འབྲས་རྟགས་སྐྱོན་གྱིས་དག་པའི་བདུད་རྩི་འདི།།
སྒྱུ་རྩལ་སྲོག་ཤིང་གསོ་བའི་ཆོས་སུ་སྨོན།
ཞེས་དྷི ༔ ཚ་བཀྲ་ཤིས་ཆོས་སྡིངས་ནས།
སྤྱི་ལོ་༢༠༠༣ཟླ་༡ཚེས་༡༥ལ་རྫོགས་པར་བྲིས་སོ།།



333
བོད་མི་རིགས་ཀྱི་ཟུངས་ཁྲག་དྲོན་མོ་གླེང་བ།
ངས་ཡང་དང་བསྐྱར་ལ་གླེང་དགོས་ཤིང་རང་གར་འཇོག་མི་ནུས་པ་ནི།
ཉམས་ལ་ཐུག་པའི་བོད་མི་རིགས་ཀྱི་ཟུངས་ཁྲག་དྲོན་མོ་སྟེ། ཕ་སྐད་ཕ་ཡིག་
འདི་ཡིན། འོ་སྐོལ་རྣམས་ཀྱི་མ་འདྲིས་དགེ་བའི་མཛའ་བཤེས་ཆེན་པོ། རྒྱལ་
གཅེས་ཆོས་གཅེས་ཀྱི་སློབ་དཔོན་དམ་པ་ཀུན་གཟིགས་པཎ་ཆེན་སྣང་བ་མཐའ་
ཡས་མཆོག་ནས་ང་ལ་ཐུག་གི་བར་གྱི་མཆོག་དམན་མང་པོ་ཞིག་གིས། ནུས་པ་
རྩལ་དུ་བཏོན་ནས་ཡང་དང་བསྐྱར་ལ་ད་ལྟའི་གནས་ཚུལ་དེ་གླེང་བརྗོད་གྲངས་
མང་ཞིག་གི་སྲོག་ཏུ་བྱས་མྱོང་ལ། ཕྱིས་ཀྱང་གལ་བོ་ཆེ་ལ་ནན་ཏན་དང་།
དམ་པའི་ཆོས་ལ་བརྒྱ་ཚར་གྱི་ཚུལ་དུ་དེ་ལྟའི་སྲོག་ཟུངས་གསོ་བའི་ལག་ལེན་
གླེང་བརྗོད་སོགས་གལ་ཆེ་བའི་གནས་ལས་བཤོལ་མི་རུང་བ་ཞིག་སྟེ། ཟུངས་
ཁྲག་དྲོན་མོ་འདི་ཉམས་ཚེ། བོད་མི་རིགས་ཀྱི་ཕུང་བོ་ཡང་རྩ་ མེད། ལ་
འཐོར་ལུང་འཐོར་དུ་འགྲོ་བའི་ཕྱིར་རོ།།
དེ་ཡང་ཡིན་ཏེ། སྤྱིར་མི་རིགས་གང་ཞིག་ཡིན་རུང་། རང་རང་གི་
སྐད་དང་ཡི་གེ་ནི། ཕལ་ཆེར་བསྐལ་བ་ཡ་ཐོག་གི་སྤྱི་ཚོགས་ཀྱི་ངལ་རྩོལ་ལས་
བྱུང་ཞིང་། སྤྱི་ཚོགས་དར་རྒྱས་སུ་ཕྱིན་པ་དང་བསྟུན་ནས། བཀོལ་སྤྱོད་དང་
ཁྱབ་ཁོངས་རྒྱ་ཆེར་སོང་བ་རེད་དོ།
རང་རང་ལ་དབང་བའི་སྐད་དང་ཡི་གེ་ནི། མི་རིགས་དེའི་ཆོས་དང་
རིག་གནས་དཔལ་འབྱོར་ཚན་རིག་སོགས་སྤྱི་ཚོགས་འཕེལ་རྒྱས་མཐའ་དག་གི་



334
༄༅ཀམུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
གཞི་རྩ་དང་། འབྱུང་ཁུངས་ཡིན། ལེགས་ཉེས་དཔྱད་འཇོག་དང་ཤེས་རིག་
འགྲན་གླེང་། སྙིགས་ལུད་དོང་སྤྲུག་དང་། ཉིང་བཅུད་ཚུར་ལེན་སོགས་ཀྱི་
གཞི་རྐང་ཚུགས་པའི་རྨང་ཆོས་འཕྲུལ་དང་ལྡན་པའང་ཡིན་པས་ཡི་གེ་ཡོད་ཚེ།
ཤེས་ཡོན་བརྗེ་རེས། ཆོས་རིག་འཕེལ་རྒྱས། མི་རིགས་འདུ་ཤེས་སོགས་དར་
རྒྱས་མཐའ་དག་གི་རྨང་གཞི་ཡོད་སོང་བ་རེད།
སྐད་དང་ཡི་གེ་མེད་ཚེ། མི་རིགས་ཀྱི་ཡུལ་སྲོལ་གོམས་གཤིས། བསམ་
བློ་འདུ་ཤེས་སོགས་ཐུན་མོང་མ་ཡིན་པའི་ཁྱད་ཆོས་མངོན་གསལ་དོད་པོ་དེ་
དག་མེད་བརླག་ཏུ་འགྲོ་ཞིང་། ཉམས་མྱོང་ཤེས་བྱ་དང་། འཚོ་ཚིས་ལོངས་
སྤྱོད་སྤེལ་ དཀའ་ལ། ཕན་ཚུན་འབྲེལ་འདྲིས་ཞིབ་བསྡུར། བློ་གྲོས་ཉིང་
བཅུད་གསོག་འདོན་བྱེད་པ་དང་། འཕྲལ་ཡུན་ལ་མཁོ་བའི་རིག་གནས་རྒྱ་
སྐྱེད་པ་སོགས་གྱི་ཡོ་བྱད་འཕྲུལ་དང་ལྡན་པ་དེ་ཡང་རྩ་མེད་དུ་སོང་བ་ཡིན་ནོ།།
མར་ཁེ་སི་སོགས་ཀྱིས་ཡི་གེ་དང་སྐད་ཆ་ཉམས་ཚེ། མི་རྣམས་ཀྱི་འཚོ་
བར་རོགས་རམ་བྱེད་པའི་ལག་ཆ་གཙོ་བོ་དང་། དུད་འགྲོ་ལས་ཁྱད་པར་
འབྱེད་བྱེད་ཀྱི་མིའི་རྟགས་མཚན་ཀྱང་ཉམས་སོང་བར་བཤད་པ་དོན་ལ་གནས་
པའི་ལེགས་བཤད་དོ།།
དེས་ན་མི་རིགས་གང་ལ་མཚོན་ནའང་། རང་རང་ལ་དབང་བའི་སྐད་
དང་ཡི་གེ་མེད་པར་གྱུར་ཚེ། ཡར་རྒྱས་ཀྱི་རྨང་གཞི་རྩ་བ་ནས་ཆད་པ་ཡིན་
པས། ཚན་རིག་དཔལ་འབྱོར་རིག་གནས་འཚོ་བ་སོགས་ཕུན་སུམ་ཚོགས་པར་
གཏོང་བའི་བྱེད་ཐབས་བྲལ་ཞིང་། སྤྱི་ཚོགས་འཕེལ་རྒྱས་ཀྱི་རྣམ་པ་ཚད་གཞི་
མཐོན་པོར་བསླེབས་པའི་གོ་སྐབས་ཡོད་མི་སྲིད་དོ།།
གོང་གསལ་ལྟར་བོད་མི་རིགས་ཀྱི་ཕ་སྐད་ཕ་ཡིག་འདིའང་། རང་གི་



བོད་མི་རིགས་ཀྱི་ཟུངས་ཁྲག་དྲོན་མོ་གླེང་བ།
335
cho
ཆོས་དང་རིག་གཞུང་ཡར་རྒྱས་དང་སྤྱི་ཚོགས་འཕེལ་རྒྱས་ཀྱི་སྲོག་རྩ་ཉིད་དུ་
གྱུར་ཡོད་པ་མ་ཟད། མི་རིགས་རང་ཉིད་གཅིག་ཏུ་བཟླུམས་པའི་ཁོར་ཡུག་མུ་
ཁྱུད་དང་མཚུངས་སོ།། འདི་མེད་པར་གྱུར་ན་མི་རིགས་རང་ཉིད་ཀྱང་འདིའོ་
ཞེས་པའི་མཛུབ་མོ་ཀེར་ས་མེད་པའི་ཚོད་དུ་འགྱུར་ལ། ཆོས་དང་རིག་གཞུང་
རྣམས་སྡོད་མི་ཚུགས་པ་སྨོས་མ་དགོས་སོ།།
དེའི་ཕྱིར་ང་ཚོར་ཟུངས་ཁྲག་དྲོན་མོ་འདི་བསྲུང་བའི་སྦྱོར་བ་མེད་ན་མི་
རིང་བར་ཉམས་རྒུད་ཀྱི་ཕམ་ཁ་ཞིག་ལ་འཕྲད་པ་གདོན་མི་ཟ། བོད་ཀྱི་ཕ་མེས་
ཡང་མེས། ལོ་པཎ་སྐུ་ཡོན་ཅན་རྣམས་ཀྱིས་མི་རབས་མི་བརྒྱུད་ནས་ད་ལྟའི་
བར་དུ་བསགས་པའི་རིག་གནས་ཕྲ་རགས་ཡོད་དོ་ཅོག་ཀྱང་བོད་མི་རིགས་ཀྱི་
སྐད་དང་ཡི་གེར་བསྡུས་ནས་གླེགས་བམ་ལྷུན་པོའི་གཏོས་དང་མཉམ་པ་དེ་དག་
ནི་བོད་མི་རིགས་ཀྱི་རིག་པ་མཐའ་དག་གི་གཏེར་མཛོད་ལགས་ལ། རང་གི་
སྐད་དང་ཡི་གེ་འདི་ཉམས་པར་གྱུར་ན། འཕྲལ་ཡུན་གྱི་ལེགས་ཚོགས་ཐམས་
ཅད་འགྲུབ་པའི་རིག་པའི་བང་མཛོད་དེ་ཡང་བོར་སོང་བ་མ་རེད་དམ།
དེ་འདྲའི་འབྱུང་འགྱུར་གྱི་ཕམ་ཁར་ལག་གཡོབ་བྱེད་མཁན། བོད་མི་
རིགས་ཀྱི་ཞབས་འདྲེན་མང་པོ་ཞིག་རང་རིགས་ཀྱི་ཁྲོད་ལ་རྒྱུན་འབྱམས་སུ་གྱུར་
ཡོད་པ་དང་། དེ་དག་གི་ནང་ན་མགོ་ཁྲིད་དང་ཤེས་ཡོན་ཅན་དུ་རློམ་པའང་
ཆེས་མང་དུ་འདུག དེ་ཚོ་ནི་མི་རིགས་ཀྱི་འདུ་ཤེས་བྲལ་བའི་བོད་མི་ཕྱེད་ཀ་བ་
སྟེ། མི་རིགས་ཀྱི་སྐད་དང་ཡི་གེར་དགའ་ཞེན་བརྩེ་འདང་བྲལ་བ་ཞིག་ཡིན་ཚེ།
མི་རིགས་ལ་དགའ་བའི་བརྩེ་སེམས་མི་སྲིད་ ཅིང་། རྒྱལ་གཅེས་དམངས་
གཅེས་ཀྱི་བས་མ་བློ་དང་བྲལ་བ་གསལ་བོར་མཚོན་ཐུབ། རྒྱལ་ཁབ་ལ་གཅེས་
ན་མི་རིགས་ལ་ངེས་པར་གཅེས་དགོས། མི་རིགས་ལ་གཅེས་ན་མི་རིགས་ཡར་



336
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
རྒྱས་ཀྱི་སྲོག་རྩ། སྐད་དང་ཡི་གེར་དོ་གལ་ཆེན་པོ་བྱེད་པའི་ལག་ལེན་དང་མི་
རིགས་ཀྱི་འདུ་ཤེས་ཟབ་མོ་དེ་དང་འབྲལ་ཐབས་མེད་པའི་ཕྱིར་རོ།
བློ་མཐུན་སི་ཏ་ལིན་གྱི་མར་ཁེ་སི་རིང་ལུགས་དང་མི་རིགས་གནད་དོན་
སྐོར། ཞེས་པའི་ནང་དུ། མི་རིགས་ཞེས་པ་ནི། མིའི་འགྲོ་བ་རྣམས་ལོ་རྒྱུས་
ཀྱི་ནང་ནས་རང་བཞིན་གྱིས་གྲུབ་པའི་ཐུན་མོང་ཚོགས་པ་ཞིག་སྟེ། ཐུན་མོང་
གི་སྐད་ཆ་ཡོད་པ་དང་། ཐུན་མོང་གི་གནས་ཡུལ་ཆགས་པ། ཐུན་མོང་གི་
དཔལ་འབྱོར་འཚོ་བ་ལྡན་པ། དེ་མིན་ཐུན་མོང་གི་འདུ་ཤེས་ཁྱད་ཆོས་ལྡན་
པའི་ཐུན་མོང་གི་ཚོགས་པ་བརྟན་ཆགས་ཅན་ཞིག་ཡིན། ཞེས་གསུངས་ཡོད་
པས་མི་རིགས་ཤིག་ལ་མཚོན་ན་དེ་ལྟ་བའི་གྲུབ་ལུགས་ངེས་ ཅན་ཞིག་ཡོད་
དགོས་ལ། དེ་དག་བདག་གཉེར་དང་བརྩི་སྲུང་བྱེད་པའི་ཐབས་ཤེས་ཀྱང་
ངེས་པར་ཡོད་དགོས་སོ།།
དེ་ཡང་ཡིན་ཏེ། པཎ་ཆེན་རིན་པོ་ཆེའི་བཀའ་སློབ་ལས་ཀྱང་
། མི་
རིགས་ཀྱི་སྟེང་ནས་བཤད་ན། མི་རིགས་ཀྱི་ལ་རྒྱ་ཡོད་དགོས། སློབ་གྲྭ་ལ་
འགྲོ་དུས་བོད་ཡིན་ན། མར་ཡོང་དུས་རུས་པ་བོད་ཡིན་ཀྱང་བོད་ཀྱི་བྲོ་བ་མེད་
པ་ཞིག་མ་བཅའ། ཕ་མས་ཡར་སློབ་གྲྭར་སྐྱེལ་དུས་བོད་ཡིན་ནའང་སློབ་གྲྭ་
ནས་ཐོན་སྐབས་རྒྱ་དང་ཁྱད་མེད་པ་ཞིག་དེ་འདྲ་མ་བཅའ། བོད་ཡིན་ན་བོད་
ཀྱི་བྲོ་བ་ཡོད་དགོས། བོད་ལ་ཤ་ཚ་དགོས། སོག་པོ་ཡིན་ནའང་སོག་པོའི་བྲོ་
བ་ཡོད་དགོས། ཧོས་ཧོས་ཡིན་ན་ཧོས་ཧོས་ཀྱི་བྲོ་བ་ཡོད་མཁན་དེ་འདྲ་ཞིག་
དགོས། ཞེས་གསུངས་པ་ལྟར་རོ།།
མདོ་ལང་གཤེགས་ལས། མིང་དུ་འདོགས་པར་མ་མཛད་ན། འཇིག་
རྟེན་ཐམས་ ཅད་རྨོངས་ པར་འགྱུར། དེ་ བས་ རྨོངས་ པ་ སེལ་ བའི་ཕྱིར།



བོད་མི་རིགས་ཀྱི་ཟུངས་ཁྲག་དྲོན་མོ་གླེང་བ།
337
མགོན་པོས་མིང་དུ་འདོགས་པར་མཛད།། ཞེས་གསུངས་པ་ལྟར། དངོས་པོ་
གང་ཞིག་ཡིན་ཀྱང་དེ་དང་དེའི་ངོ་ཤེས་པར་དེ་དག་གི་མིང་ལ་རག་ལས་པའི་
ཕྱིར། མིང་དང་ཐ་སྙད་ལ་བྱང་ཆ་ཡོད་དགོས་སོ།།
བོད་ཀྱི་མིང་དང་ཐ་སྙད་ཀྱི་རྣམ་བཞག་མི་ཤེས་པ་འགའ་ཞིག་གིས། ཕ་
སྐད་དངོས་དང་བསྟུན་ཏེ་བཟོས་པའི་ཐ་སྙད་ཕུན་སུམ་ཚོགས་པ་རྣམས་བཀོལ་
སྤྱོད་མ་ཐུབ་པར་དེའི་ཚབ་ཏུ་འོལ་ཚོད་ཀྱིས་ཕ་སྐད་ལ་མི་རིགས་གཞན་པའི་
མིང་དང་ཐ་སྙད་བཙན་སྦྱོར་བྱས་ཏེ། གཏམ་བཤད་དང་ཡིག་ཆ་སྤེལ་བ་
སོགས་རང་སྐད་གཞན་སྐད་ཀྱིས་བསྲེ་སླད་ཅན་དུ་གཏོང་བ་མང་དུ་འདུག
དེ་ནི་ས་པཎ་མཁས་འཇུག་ལས། བོད་ཀྱི་སྐད་ལ་མི་ཤེས་པ། ཕལ་ཆེར་ཐོས་
པ་ཆུང་བའི་སྐྱོན། ཞེས་གསུངས་པའི་དོན་ལས་མ་འདས་ཏེ། བོད་མི་རིགས་
རང་གི་ཕ་སྐད་ཕ་ཡིག་ལ་སྦྱང་བརྩོན་དང་གདེང་འཇོག་ཞན་པ་དང་། མི་
རིགས་རང་གི་སྐད་དང་ཡི་གེའི་གྲུབ་ཚུལ་དང་བདག་གཉེར་བྱེད་སྟངས་ཀྱི་རྣམ་
བཞག་མ་ཤེས་པ་སོགས་ཀྱི་བློ་སྐྱོན་ཉིད་དོ།
བོད་ཡིག་ནི་དང་ཐོག་མི་རིགས་རང་གི་སྐད་ཆར་བསྟུན་ནས་བཟོས་པ་
ཡིན་པས་མི་རིགས་ཀྱི་སྐད་ཆ་ལས་གྲུབ་ལ། བཅུ་ཕྲག་རིག་པའི་གནས་སོགས་
ཤེས་པར་བྱ་བ་མང་པོ་ཞིག་བརྗོད་བྱར་བྱས་པའི་ཡི་གེའི་གླེགས་བམ་རི་བོའི་
བོངས་ཚོད་དང་མཉམ་ཡོད།
བོད་བྱིངས་སྤྱི་སྐད་ཀྱི་གཞི་བསྟེན་ས་དང་ཁུངས་བཅོལ་ཡུལ་བརྡ་དང་
ཡི་གེ་ཕུན་སུམ་ཚོགས་པ་གཏན་ལ་ཕབ་པ་ནས་ང་ཚོའི་སྐད་ཆ་འདི་རང་གི་ཡི་གེ་
དང་བརྡ་སྤྲོད་ཀྱི་གཞུང་ལ་བསྟུན་ནས་འགྲོ་དགོས་པའི་ལམ་སྲོལ་བཟང་པོ་
ཚུགས་པ་དང་
། དེ་ང་ཚོས་འདོར་མི་རུང་བ་ཡིན། བློ་ཕུགས་གཏོད་ས་མེད་



338
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
པའི་རང་འདོད་གཟུ་ལུམ་གྱིས་མི་རིགས་གཞན་སྐད་བསྲེ་སླད་གཏོང་བ་ནི།
བོད་ཡིག་ལ་རྙོག་དྲ་བཟོས་ཤིང་། གཏོར་སྐྱོན་བཏང་བ་ལས་མེད་དོ།།
བོད་ཡིག་གསར་དུ་བཟོས་པ་ནས་ད་ལྟའི་བར་དུ་ལོ་ཆིག་སྟོང་སུམ་བརྒྱ་
ལྔ་བཅུ་ལྷག་འགོར། དེའི་རིང་གི་དུས་རབས་སོ་སོའི་རིམ་བྱོན་མཁས་པས་
བརྩམས་ཆོས་རྣམས་དུས་རབས་ཕྱི་མ་ཕྱི་མའི་རྒྱུན་འཛིན་པ་དང་ང་ཚོས་
བཀླགས་ཀྱང་། རྗོད་བྱེད་ཚིག་གི་གྲ་མ་ཉམས་གྲུ་མ་ཆག་པར་ཇི་བཞིན་གོ་ཐུབ་
པ་འདི་ཡང་རྩོམ་མཁན་རྣམས་ཀྱིས་བརྡ་སྤྲོད་གཞུང་ལུགས་ལ་ཚུལ་བཞིན་
བསྟུན་ནས་བརྩམས་པའི་བཀའ་དྲིན་ཡིན་པས། ཕྱི་རབས་པ་རྣམས་ཀྱང་རིང་
སྲོལ་བཟང་པོ་འདི་ལས་འདར་མི་རིགས་སོ།།
བོད་མི་རིགས་ཀྱི་ཟུངས་ཁྲག་དྲོན་མོ་འདི་འཛིན་སྐྱོང་སྤེལ་གསུམ་བྱེད་
མཁན་དེ་སུ་ཞིག་ཡིན་ནམ་ཞེ་ན། གྲོང་ཁྱེར་གྱི་ལས་བྱེད་རྣམས་ཀྱང་མིན།
ཞིང་ཕྱུགས་དོན་གཉེར་བ་རྣམས་ཀྱང་མིན། རི་སུལ་དུ་གནས་ པའི་དགེ་
འདུན་པ་རྣམས་ཀྱང་སྤྱི་ཚོགས་ལ་འབྲེལ་འདྲིས་ཆུང་བས་མིན་ཟེར་རམ། དེ་
ཚེ་སུ་ཡང་མིན་པས་གཞན་པ་སུ་ཞིག་ལ་རེ་ལྟོས་བྱེད་དམ། ངེད་ཅག་གི་མི་
རབས་འདི་དག་ཡིན་པ་ལས་གཞན་སུ་ཞིག་ཡིན་ཏེ། ཉམས་རྒུད་དུ་གྱུར་
ནའང་། ང་ཚོས་མ་ཅུང་ཞིང་ངེད་ཅག་གི་ཕམ་ཁ་ཡིན་པ་མ་གཏོགས་གཞན་སུ་
ཞིག་གི་མགོར་དཀྲིའོ།།
དེསན་ཤེས་རབ་ལག་ལེན་ལས་ཡོང་། བདེ་སྐྱིད་ངལ་རྩོལ་ལས་ཡོང་།
ཞེས་པ་ལྟར་ཡིན་པས། ང་ཚོས་ཟུངས་ཁྲག་དྲོན་མོ་འདིའི་ཆེད་དུ། ནོར་
འཁྲུལ་དམར་འདོན་དང་། ཆད་ལྷག་ཁ་སྐོང་སོགས་མ་རབས་ཀྱི་མཚང་འབྲུ་
ཞིང་ཡ་རབས་ཀྱི་གཞུང་བསྲིངས་ནས་སྨན་པའི་ལག་ལེན། སྲིད་ཇུས་བཟང་



བོད་མི་རིགས་ཀྱི་ཟུངས་ཁྲག་དྲོན་མོ་གླེང་བ།
339
པོ་དོན་ཐོག་ཏུ་ཡོང་བར་དམིགས་བསལ་གྱི་འབད་བརྩོན་ལྷོད་མེད་བྱེད་དགོས་
པར་སྣང་ངོ་།།
པཎ་ཆེན་རིན་པོ་ཆེའི་བཀའ་སློབ་ལས། ཏང་གི་སྲིད་ཇུས་ནི་མི་རིགས་
ཚང་མ་འདྲ་མཉམ་གྱི་སྒོ་ནས། མི་རིགས་ཆུང་ཁག་ཚོར་རང་སྐྱོང་རང་བདག་
གི་ཁེ་དབང་སྤྲད་དེ། རང་རང་གི་ཁྱད་ཆོས་དང་མཐུན་པའི་རང་སྐྱོང་ལག་
ལེན་བསྟར་རྒྱུ་དེ་རེད། རིག་གཞུང་སོགས་གང་དགོས་ཐད་ནས་སྔོན་ཐོན་མི་
རིགས་ཀྱི་རྗེས་སུ་ཟིན་ཅིང་ཁོང་ཚོ་དང་རྗེས་སུ་འདྲ་མཉམ་ཡིན་པ་ཞིག་བྱེད་
དགོས། ཆབ་སྲིད་ཐོག་ནས་བཤད་ན་མི་རིགས་ཚང་མ་འདྲ་མཉམ་ཡིན་ཞིང་
ཚང་མར་རང་སྐྱོང་རང་བདག་གི་ཁེ་དབང་ཡོད་ཅེས་གསུངས་པ་རེད། ཡིན་
ནའང་། ད་ལྟའི་བོད་མི་རིགས་ཀྱི་སྤྱི་ཚོགས་གནས་བབས་དངོས་དང་བསྟུན་
ནས་བསམས་ན། མི་རིགས་རང་གི་ཁྱད་ཆོས་དང་མཐུན་པའི་རང་སྐྱོང་རང་
བདག་གི་ཁེ་དབང་དེ་ཕར་ཟད། མི་རིགས་རང་ཉིད་ཀྱི་ཕ་མེས་རིང་ནས་
བརྒྱུད་པའི་ཕ་སྐད་ཕ་ཡིག་འདི་ཡང་ཕྱོགས་གང་ཐད་དུ། ཇེ་ཞན་ནས་ཇེ་ཆུང་
དུ་འགྲོ་བཞིན་འདུག་ལ། བོད་མི་རིགས་ཀྱི་བླ་སྲོག སྤྱི་ཚོགས་འཕེལ་རྒྱས་ཀྱི་
གཞི་རྩ། སྐད་དང་ཡི་གེ་ཁྱབ་གདལ་དུ་གཏོང་ཐུབ་མེད་པར་མ་ཟད། ཇེ་
ཞན་ནས་ཇེ་ཞན་ཉམ་ཐག་པའི་གནས་སུ་འགྲོ་བཞིན་ཡོད་པས། ཚན་རྩལ་
རིག་གཞུང་སོགས་མི་རིགས་སྔོན་ཐོན་གྱི་རྗེས་སུ་ཇི་ལྟར་ཆོད། རང་གི་མི་
རིགས་སྲིད་ཇུས་ཀྱི་སྐད་རིགས་འདྲ་མཉམ་གྱི་ཁྱད་ཆོས། ས་ཁུལ་རང་སྐྱོང་
རང་བདག་གི་ལས་འགན། ལག་བསྟར་དུ་ད་དུང་འཁོད་མེད་ལ། མི་རིགས་
རང་ཉིད་ཀྱི་སྐད་ཡིག་རང་ལ་བཀོལ་སྤྱོད་ཀྱི་རྣམ་པ་རྒྱས་མེད་ཅིང་། འདི་དག་
ཐད་ལ་ས་ཁུལ་གྱི་འབྲེལ་ཡོད་མགོ་ཁྲིད་རྣམས་ཀྱིས་ཀྱང་དོ་སྣང་བྱེད་ཀྱིན་མེད་



340
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
པ་རེད། བོད་ཡིག་བེད་སྤྱོད་གཏོང་བ་བོད་མི་རིགས་ཁོ་ནའི་ཁེ་ཕན་དང་དོན་
དག་ཅིག་གཏན་ནས་མ་ཡིན་པར་ལོ་ངོ་ཆིག་སྟོང་སུམ་བརྒྱ་ལྷག་གི་ལོ་རྒྱུས་རིང་
མོའི་རིག་གནས་སྲུང་སྐྱོབ་དང་མི་རིགས་འདྲ་མཉམ་གྱི་རྣམ་དག་སྲིད་ཇུས་
བཟང་པོའི་འོད་སྣང་སྤེལ་བ་མ་ཟད། མི་རིགས་མཐུན་སྒྲིལ་དང་ཞི་བདེ་ཚན་
དཔལ་རིག་གསུམ་རྒྱས་པའི་རྨང་གཞི་བསྐྲུན་པ་ལས་མ་འདས་སོ།
ཞིང་ཆེན་དང་ས་ཁུལ་སོགས་སུ་འབྲེལ་ཡོད་སློབ་གསོའི་མགོ་ཁྲིད་དང་
ལས་བྱེད་འགའ་ཞིག་གིས། རང་ཉིད་ལ་བོད་ཡིག་ཆུ་ཚད་ཞན་པའི་དབང་
གིས། སྐད་རིགས་འདྲ་མཉམ་གྱི་སྲིད་ཇུས་སྣང་མེད་དུ་བཞག ཕ་སྐད་ཕ་
ཡིག་ལ་བརྩི་བསྲུང་མེད་ཅིང་། ཉམས་དམས་ཐེབས་ཀྱང་ཅིར་ཡང་མི་སྙམ་ལ།
ད་དུང་འགའ་ཞིག་གིས། རང་གི་སྐད་དང་ཡི་གེར་དམའ་ཕབ་མཐོང་ཆུང་
བྱེད་པ་དང་རང་སྐད་སྟེང་ནས་སློབ་གསོ་སྤེལ་བར་བཀག་འགོག་དང་བར་ཆད་
གཏོང་བཞིན་ཡོད་པ་རེད། དེ་ནི་རང་གི་ཁེ་ཕན་ཙམ་ལས་མི་རིགས་རིག་
གནས་དང་མེས་རྒྱལ་བཅའ་ཁྲིམས་ལ་བརྩི་བཀུར་མེད་ཅིང་། གཏོར་སྐྱོན་
བཏང་བ་མ་ཟད་ཁྲིམས་དང་མི་རིགས་ཀྱི་ཁྱད་ཆོས་དང་མི་མཐུན་པའི་བྱ་
འགལ་ཉིད་དུ་འཁུམས་སོ།།
པཎ་ཆེན་རིན་པོ་ཆེའི་བཀའ་སློབ་ལས། ས་ཆ་འདི་ནི་རྨ་ལྷོ་བོད་རིགས་
རང་སྐྱོང་ཁུལ་ཟེར་ནི་རེད། རང་སྐྱོང་ཁུལ་ཟེར་དུས་གཙོ་བོ་བོད་ཡིག་བྱེད་
དགོས་ནི་རེད། གཙོ་བོ་བོད་ཡིག་གི་ཐོག་ནས་བོད་ཡིག་སློབ་དགོས་པར་མ་
ཟད། དངོས་ཁམས། རྫས་སྦྱོར། ཆབ་སྲིད། ལོ་རྒྱུས་སོགས་ཡོན་ཏན་ཚང་
མ་བོད་ཡིག་གི་ཐོག་ནས་སློབ་ཐུབ་པ་ཞིག་བཅའ་དགོས། ཞེས་གསུངས་པའི་
དོན་རྣམས་ལག་ལེན་དུ་གཏན་ནས་འཁོད་ཐུབ་མེད་ལ། ས་ཁུལ་སོ་སོའི་ལས་



བོད་མི་རིགས་ཀྱི་ཟུངས་ཁྲག་དྲོན་མོ་གླེང་བ།
341
8
ཁུངས་མི་ཉུང་བས་སྲིད་གཞུང་གི་ཡིག་ཆ་སྣ་ཚོགས་དང་། སྙན་ཞུ། ཞིང་
འབྲོག་གི་སྡེ་ཁག་ཚོ་ཁག་རྣམས་ལ་འགྲེམ་སྤེལ་ཡིག་ཆ་དག་ཀྱང་རྒྱ་ཡིག་རྐྱང་
རྐྱང་མ་གཏོགས་བོད་ཡིག་བེད་སྤྱོད་གཏོང་གི་མེད་པ་དང༌། ལས་རིགས་སོ་
སོའི་མི་སྣ་ཕལ་མོ་ཆེས་གཏམ་བཤད་གླེང་མོལ་སོགས་སྐབས་གང་ས་ནས། རྒྱ་
སྐད་དང་ཡང་ན་རྒྱུ་བོད་ཀྱི་སྐད་རིགས་བསྲེས་མས་ཉི་མ་གཏོང་ཐབས་གནང་
བཞིན་འདུག
སློབ་གསོའི་རྒྱུགས་སྤྲོད་སྣ་ཚོགས་ཀྱི་སྐབས་སུའང་ཕལ་ཆེར་རྒྱ་ཡིག་རྒྱ་
སྐད་ཀྱི་སྟེང་ནས་རྒྱུགས་ལེན་པ་ལས་མ་འདས་ཤིང་། མི་རིགས་རང་གི་ཁྱད་
ཆོས་སྣང་མེད་ཡིན་པས་ན། རང་སྐྱོང་ཁུལ་ཞེས་པའི་མིང་སྟོང་ཙམ་ལས་དོན་
གྱི་རང་སྐྱོང་ཞིག་གཏན་ནས་ཆགས་མེད་པ་རེད། སློབ་ཆེན་སོགས་ཀྱི་བསླབ་
གཞིར་མཚོན་ནའང་། བོད་ཡིག་ཅེས་པའི་མིང་མ་སྟོང་བ་ཙམ་མ་གཏོགས་
མེད་པས། དངོས་ཁམས། རྫས་སྦྱོར། ཆབ་སྲིད་སོགས་བསླབ་བྱ་ཐམས་
ཅད་རྒྱ་ཡིག་གི་སྟེང་ནས་བསླབ་དགོས་ཚོད་དུ་བྱེད་བཞིན་ཡོད་པ་ནི། མི་
རིགས་ལ་གཏན་ནས་མི་འཚམ་ཞིང་། བཙན་སྦྱོར་གྱི་རྣམ་པ་སྟེ། དཔེར་ན།
རྒྱ་མི་རིགས་ཤིག་ལ་རྒྱ་ཡིག་སློབ་ཏུ་མ་བཅུག་པར་བོད་ཡིག་སློབ་ཏུ་བཅུག་ན།
དེར་འཚམ་ཞིང་ཕན་པའི་འཕྲོད་རྟེན་ཁེ་བོ་ཞིག་ཡིན་ནམ།
བོད་ཡིག་འདི་གལ་ཆེན་མ་བྱས་པས་ཐམས་ཅད་བོད་ཡིག་ལ་ལྟ་ཚུལ་ཇེ་
ཆུང་ནས་ཇེ་ཆུང་དུ་འགྲོ་བཞིན་ཡོད། ཕལ་ཆེར་བོད་ཡིག་ལ་དོ་སྣང་མེད་པའི་
དབང་གིས། བོད་ཡིག་གི་དཔེ་དེབ། དུས་དེབ། ཚགས་པར་སོགས་ཀྱང་ཉོ་
མཁན་ཀློག་མཁན་ཡང་ཆེས་ཉུང་ཚོད་དུ་འདུག དེ་ཡང་སྐད་རིགས་འདྲ་
མཉམ་དང་རང་སྐྱོང་རྣལ་མའི་སྲིད་ཇུས་བཟང་པོ་ལག་བསྟར་དུ་འཁོད་མེད་



342
༄༅ཀམུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
པས་ལན་པ་ཁོ་ན་སྟེ། མི་རིགས་རང་ལ་རང་གི་སྐད་ཡིག་གཙོ་བོ་བཅའ་བ་ནི།
མི་རིགས་རང་སྐྱོང་གི་གནད་དོན་གཙོ་བོ་ཡིན། རང་ལ་རང་གི་སྐད་ཡིག
རང་གི་ཁྱད་ཆོས། རང་གི་འདུ་ཤེས་སོགས་མེད་སོང་ན། མི་རིགས་རང་ཉིད་
ཀྱང་མེད་སོང་བ་མ་ཡིན་ནམ།
ཁོར་ཡུག་གི་རྐྱེན་པས་འདི་ལྟར་གནས་དགོས་སོ་ཞེ་ན། དེ་ཡང་མི་
འཐད་དེ། གནས་ཚུལ་དེ་ནི། ཞིན་ཅང་། ནང་སོག་ལའང་ཡོད་མོད། མི་
རིགས་རང་སྐྱོང་རང་བདག་གི་གནས་བབ་ང་ཚོ་ལས་ལྡབ་འགྱུར་དུ་མས་ཁྱད་
དུ་འཕགས་པ་རེད། དཔེར་ན་ཞིན་ཅང་ནི་མི་རིགས་རང་སྐྱོང་ལྗོངས་ཞིག་
ཡིན་ལ། ཁོ་ཚོས་ཨུད་ཡིག་དང་རྒྱ་ཡིག་གཉིས་བེད་སྤྱོད་དགོས་པ་གཏན་
འབེབས་བྱས་ཡོད།
ཡི་ལི་་ ཧ་སག་རང་སྐྱོང་ཁུལ་ལ་མཚོན་ནའང་། ཁོ་ཚོར་ཨུད་ཡིག་ཧ་
སག་ཡི་གེ་རྒྱ་ཡིག་བཅས་ཡིག་རིགས་གསུམ་བེད་སྤྱོད་བྱེད་ཀྱིན་ཡོད། རྒྱ་སྐད་
རྒྱུན་དུ་ཏོག་ཙམ་རེ་རྒྱག་པ་ལས། ཚོགས་འདུ་འཚོགས་པའི་དུས་དང་ལས་
ཁུངས་ཀྱི་དོན་དག་ཕལ་ཆེར་ལ་མི་རིགས་རང་སྐད་ཁོ་ནར་བེད་སྤྱོད་གཏོང་
བཞིན་ཡོད། ནང་སོག་ལ་མཚོན་ནའང་། སོག་རིགས་བརྒྱ་ཆའི་བཅུ་ལྷག་
ཙམ་ལས་ཟིན་མེད། རྒྱ་རིགས་བརྒྱ་ཆའི་བརྒྱད་ཅུ་ལྷག་ཙམ་ཟིན་ནའང་། ཁོ་
ཚོནི་མི་རིགས་རང་སྐྱོང་ས་ཁུལ་ཡིན་པས་སོག་ཡིག་བེད་སྤྱོད་གཏོང་དགོས་
པར་བཤད་དེ། ག་ས་གང་དུ་སོག་ཡིག་བེད་སྤྱོད་བྱེད་བཞིན་ཡོད་པ་མ་ཟད།
སོག་པོ་ཡོད་པའི་ས་གནས་གང་སར་དགེ་རྒན་བཏང་ནས་སོག་ཡིག་སློབ་ཁྲིད་
བྱེད་དུ་འཇུག་པ་སོགས་རང་སྐྱོང་རང་བདག་གི་བྱ་འགན་རྒྱ་ཆེར་དར་བཞིན་
ཡོད་པ་བསྙོན་དུ་མེད་དེ། དེ་སྐད་ཀུན་གཟིགས་སྣང་བ་མཐའ་ཡས་མཆོག་གི་



༄༅།།བོད་མི་རིགས་ཀྱི་ཟུངས་ཁྲག་དྲོན་མོ་གླེང་བ།
343
གསུང་བཤད་སོགས་ན་གསལ་བོར་བཀོད་འདུག
ཕ་སྐད་ཕ་ཡིག་བོར་བའི་བོད་རིགས་ཤིག་ལ་མཚོན་ན་རང་གི་སྟེང་དུ་མི་
རིགས་ཀྱི་འདུ་ཤེས་ཡོད་མེད་བསམ་བློ་གཏོང་དགོས། རྒྱ་མི་རིགས་ཤིག་
མཚོན་ན། རང་གི་ཕ་སྐད་ཡལ་བར་དོར་ནས་བོད་ཡིག་སྦྱངས་བརྩོན་བྱེད་ཀྱི་
ཨེ་རེད། དེ་ལྟར་བྱས་ན་ཁོ་ཚོའི་མི་རིགས་ཀྱི་ཁྱད་ཆོས་དང་མཐུན་པ་ཞིག་ཡིན་
ནམ།
པཎ་ཆེན་རིན་པོ་ཆེས། མི་རིགས་ཀྱི་ལ་རྒྱ་དགོས་ཞེས་པའི་ཧ་གོ་དགོས།
དེ་ནི་ཁ་མཆུ་འཁོན་འཛིང་འཐབ་རྩོད་ཆགས་སྡང་གི་ལ་རྒྱ་ལྟ་བུ་ཞིག་གཏན་
ནས་མ་ཡིན་པར་མི་རིགས་ལ་མི་རིགས་ཀྱི་འདུ་ཤེས་ཡོད་དགོས་ཤིང་། སྐད་
དང་ཡི་གེ་སོགས་མི་རིགས་ཀྱི་ཁྱད་ཆོས་གཙོ་བོ་རྣམས་རང་སྐྱོང་རང་བདག་གི་
ལ་རྒྱ་དང་རང་ཚུགས་ཡོད་དགོས་པར་གསུངས་པ་དེ་རེད།
བོད་ཡིན་ན་བོད་ཡིག་སློབ་དགོས། རང་སྐད་ཀྱི་རྨང་གཞི་ཡོད་ཐོག་
དགོས་མཁོའི་སྐད་རིགས་གཞན་དག་ལའང་སྦྱངས་བརྩོན་བྱེད་པ་སྔོན་ཐོན་གྱི་
བསམ་བློ་དམ་པའི་སྟངས་སྟབས་ཉིད་དོ།།
ལ་ལའི་བུ་རབས་ཚ་རྒྱུད་དང་བཅས་རང་སྐད་ཡལ་བར་དོར་ནས་
གཞན་སྐད་ལ་བརྩོན་པ་ནི། མི་རིགས་རང་ལ་མཚོན་ན། རྟ་ཐོག་ནས་གཡག་
ཐོག་ཏུ་བྱོལ་བ་ལས་མ་འདས་ཏེ། བོད་མི་རིགས་ཤིག་ཡིན་ན། བོད་ཡིག་
ཤེས་དགོས། བོད་ཡིག་མ་ཤེས་ན་ངོ་ཚ་བའི་གནས་སུ་ཆེའོ།།
པཎ་ཆེན་རིན་པོ་ཆེའི་གསུང་བཤད་ལས་ཀྱང་། ངས་རྒྱ་ཡིག་སྦྱོང་
དགོས་ཀྱི་མ་རེད་ཟེར་བ་མིན། བོད་རིགས་ཡིན་ཕྱིན་སྔོན་ལ་བོད་ཡིག་ཡག་པོ་
སྦྱངས་ནས་དེ་རྗེས་རྒྱ་ཡིག་སྦྱོང་དགོས་ནི་རེད། བོད་རིགས་ཡིན་ཕྱིན་བོད་



344
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ཡིག་མ་ཤེས་ན་ངོ་ཚ་རེད། ཅེས་མཚང་ལ་འབབ་པའི་གདམས་ངག་གི་མཆོག་
མང་དུ་གསུངས་པ་རང་སྐད་འཕེལ་རྒྱས་བྱེད་པའི་བདུད་རྩི་ཡིན།
བོད་མི་རིགས་ཀྱི་ལས་དོན་ལ་བོད་ཡིག་བེད་སྤྱོད་མེད་པ་དང་། བོད་
ཡིག་སློབ་པ་ལ་བཀག་འགོག་གཏོང་བ་ནི་གཏན་ནས་མི་འགྲིག་པའི་གནད་དོན་
ཞིག་ཏུའང་གྱུར་ཡོད།
པཎ་ཆེན་རིན་པོ་ཆེའི་གསུང་བཤད་ལས། བོད་ལ་བོད་ཡིག་གཙོ་བོ་
ཡིན་པ་ནི་དངོས་གསལ་སྨོས་མ་དགོས་པ་ཞིག་རེད། ད་ལྟ་བོད་ལ་བོད་ཡིག་
བེད་སྤྱོད་མི་གཏོང་བ་དེ་ཁྲིམས་དང་འགལ་བ་མ་རེད་དམ། ཀྲུང་དབྱང་གི་
ཡིག་ཨང་དྲུག་པའི་ནང་དུ། བོད་ཡིག་གཙོ་བོ་བྱེད་དགོས་པ་དེ་གསལ་བོ་
གསུངས་ཡོད་པ་རེད་ཅེས་གསུངས་འདུག
ང་ཚོའི་མགོ་སྐེ་ལུས་གསུམ་ལ། མི་རིགས་ཀྱི་འདུ་ཤེས་ཆུང་ཞིང་མ་
འོངས་མིག་རྒྱང་དང་རང་ཚུགས་བྲལ་བའི་འབྲས་རྟགས་དུ་མ་གཡས་གཡོན་ན་
བྱུང་དང་འབྱུང་བཞིན་ཡོད། དཔེར་ན། ཀུན་ལ་ཡོངས་སུ་གྲགས་པའི་སྐུ་
འབུམ་བྱམས་པ་གླིང་གཅིག་པུའི་ཁོར་ཡུག་ལ་དཔེ་མཚོན་ནའང་། བོད་མི་
རིགས་ཡིན་ཟེར་བའི་སྡེ་ཁག་ཚོ་ཁག་མི་ཉུང་བ་ཞིག་མཆིས། ཡིན་ནའང་།
ད་ལྟ་ཁོ་ཚོའི་ཆ་གང་ཐད་ནས་བོད་མི་རིགས་ཀྱི་ཁྱད་ཆོས་མཐའ་དག་རྨེག་མེད་
དུགྱུར་ཅིང་། ཁོ་རང་ཚོའི་སེམས་ནང་དུ། ང་རང་བོད་ཅིག་ཡིན་སྙམ་པ་
ཙམ་ལས་ཅི་ཡང་མེད་པར་རྒྱ་མི་རིགས་སོགས་ཀྱི་ནང་དུ་དབྱེར་མེད་རོ་གཅིག་
ཏུ་གྱུར་ཏོ།། འདིས་མཚོན་ས་གནས་སོ་སོར་དེ་ལྟའི་གནས་ཚུལ་མི་ཉུང་བ་བྱུང་
དང་འབྱུང་བཞིན་ཡིན་པ་རྗེས་སུ་དཔོག་པར་འགྱུར་རོ།།
མདོར་ན། འབྲེལ་ཡོད་ལས་རིགས་སོ་སོའི་མགོ་ཁྲིད་བློ་མཐུན་རྣམས་



༄༅བོད་མི་རིགས་ཀྱི་ཟུངས་ཁྲག་དྲོན་མོ་གླེང་བ།
345
དང་ཤེས་ཡོན་ཅན། རྒྱ་ཆེའི་མང་ཚོགས་བཅས་མགོ་ སྐེ་ལུས་གསུམ་གྱིས་
སྟོབས་ཤུགས་སྤོབས་པ་གཅིག་བསྡུས་ཀྱིས། སྐད་རིགས་འདྲ་མཉམ་གྱི་ཏང་གི་
སྲིད་ཇུས་ལག་བསྟར་རྒྱུན་འཁྱོངས་བྱས་པའི་སྒོ་ནས་རིག་གནས་གཅེས་སྐྱོང་
སོགས་ཚན་དཔལ་རིག་གསུམ་གྱི་འཕེལ་རྒྱས་འབྱུང་བར་རང་སྐྱོང་རང་བདག་
གི་ནུས་པ་རྩལ་དུ་འདོན་དགོས། རང་གི་སྐད་དང་ཡི་གེར་སློབ་པར་སུས་ཀྱང་
བཀག་འགོག་བྱེད་མི་རུང་ཞིང་། བྱས་ན་གཏན་ནས་མི་འགྲིག་པའི་གནད་
དོན་ཞིག་ཏུ་གྱུར་ཡོད།
ཁོང་གི་བཀའ་སློབ་ལས་ཀྱང་རྒྱ་རིགས་བློ་མཐུན་ཚོས་མི་རིགས་ཆུང་
ཁག་གིས། རང་ གི་ སྐད་ ཡིག་ སྦྱོང་བར་ རྒྱབ་ སྐྱོར་ བཅའ་བ་ མ་ གཏོགས།
བཀག་འགོག་བཅའ་མི་ཉན། བཀག་འགོག་བཅས་བཏང་ན་རང་ཉིད་ཀྱིས་
བཅའ་སོ་མ་རྩ་རིང་ལུགས་དང་། ཐ་ན་བཙན་རྒྱལ་རིང་ལུགས་པའི་རྗེས་སུ་
ལས་པའི་བྱ་བ་དེ་འདྲ་འཁྱོངས་རྒྱུ་རེད། དེའི་ཕྱོགས་གཅིག་ནས་མི་རིགས་ཀྱི་
ལ་རྒྱ་དང་མི་རིགས་ཀྱི་གནས་ཚུལ་རེད། ཅེས་གསུངས་པའང་དངོས་ཡོད་ཀྱི་
ཏང་གི་སྲིད་ཇུས་བཟང་པོ་ལག་ལེན་ཁྱབ་གདལ་དུ་གཏོང་ཞིང་། གནད་ལ་
ཐེབས་པ། དོན་ཐོག་ཏུ་འབེབ་དགོས་པའི་འབོད་སྐུལ་དང་གཏན་ཚིགས་
བཀོད་པ་ཉིད་དོ།
སླད་མར་འདི་ལྟར་ཞུ་སྟེ། ང་ཚོ་ནི་མེས་རྒྱལ་ཁྱིམ་གཞི་ཆེན་པོའི་གྲུག་
ཆ་གཙོ་བོ་ཞིག་ཡིན། མེས་རྒྱལ་གྱི་དགའ་ཚལ་ལ་གཟི་དཔལ་བསྐྲུན་དགོས།
དེས་ན་རང་གི་མི་རིགས་སྲིད་ཇུས་ཀྱི་མཛུབ་སྟོན་དང་མཚོན་བྱེད་གསུམ་གྱི་
དགོངས་དོན་གཞིར་བཞག འབྲེལ་ཡོད་ལས་རིགས་སོ་སོའི་མགོ་ཁྲིད་བློ་
མཐུན་རྣམས་ཀྱིས་གཙོ་བོའི་དབུ་མཛད། ང་ཚོ་ཚང་མས་དཔུང་བ་མཉམ་



346
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
གཤིབ་ཀྱིས་བོད་མི་རིགས་ཀྱི་ཟུངས་ཁྲག་དྲོན་མོ་ལྟ་བུའི་ཕ་སྐད་ཕ་ཡིག་འདི་
ཉིད། བོད་བྱིངས་སྤྱི་ལ་ས་ཁྱབ་རྡོ་ཁྱབ་བྱེད་དུ་གཏོང་བ་སོགས། སྒོས་སུ་
གལ་འགངས་ཆེ་བའི་སྐད་དང་མི་རིགས་འདྲ་མཉམ་གྱི་སྲིད་ཇུས་མངོན་གསལ་
ལག་ལེན་ཁྱབ་གདལ་དུ་གཏོང་བ་ལ་བརྩོན་ལེན་བྱེད་ཅིང་། བོད་མི་རིགས་ཀྱི་
སྤྱི་ཚོགས་འཕེལ་རྒྱས་དང་། ནུབ་རྒྱུད་གསར་སྤེལ་ཆེན་མོའི་མཐུན་རྐྱེན་རམ་
འདེགས་སུ་གཞོལ་བའི་སྙིང་སྟོབས་དང་སྤོབས་པ་དགུ་འགྱུར་གྱིས། བྱས་རྗེས་
གསེར་ཚོན་རི་མོ་བྲི་བའི་ངལ་བ་ལ་ཕྱི་བཤོལ་མི་རུང་ངོ་།
ཞེས་ལྷག་བསམ་དྲོན་མོའི་སྙིང་གཏམ་དུ་ཞུའོ།།
སྨྲས་པ། ནན་སྐུལ་འཕྲིན་གྱི་ཕོ་ཉ་ཡང་ཡང་དུ།།
ཕེབས་པའི་འབྲས་རྟགས་ཅུང་ཟད་སྒྲོན་པའི་སླད།།
རང་རིགས་ཟུངས་ཁྲག་དྲོན་མོ་གསོ་བའི་སྨན།
གདོང་དམར་རྒྱུད་ལ་ན་བའི་སེམས་ཀྱིས་སྦྱར།
ཞེས་སྤྱི་ལོ་༢༠༠༣ཟླཚེས༡༧ལ་བྲིས།



347
སྙན་ངག་ཕོ་ཉ་གཞོན་ནུ་དོན་གྲུབ་ཀྱི་
རྩོམ་སྟངས་ཅུང་ཟད་གླེང་བ།
དེ་ཡང་ངེད་ཅག་ཁ་བ་རི་བོའི་རྒྱལ་ཁམས་འདི་ལ་དགའ་འོས། ངོམ་
ཆོག་གཞན་ལས་ཁྱད་པར་དུ་འཕགས་པའི་རིག་པའི་བང་མཛོད་མི་ཉུང་བས་
བརྗིད་ཅིང་བརླིང་བས། མི་རིགས་གཞན་པ་རྣམས་ཀྱི་དགའ་སྤྲོས་བསྟོད་
བསྔགས་དང་། སྲེད་པས་ཞིབ་འཇུག་གི་གནས་སུ་གྱུར་ཡོད་པ་སུས་ཀྱང་
བསྙོན་དུ་མེད་དོ། དེ་དག་ལས་སྙན་ངག་གི་སྒྱུ་རྩལ་དམ་པའི་རང་བཞིན་ལས་
ཐོན་པའི་ངག་རིག་གི་སྒོ་ནས་ཕོ་ཉ་བཟོ་བའི་རྩོམ་སྟངས་འདི་ཡང་འཛམ་གླིང་
དུ་སྒྱུ་རྩལ་མངོན་པར་མཐོ་བའི་རྩོམ་རིག་གི་འབྲི་སྟངས་བསམ་གྱིས་མི་ཁྱབ་པ་
ཞིག་རེད།
བློས་རྟོག་བཟོ་བྱེད་ཚུལ། རྩོམ་པ་པོ་རང་ཉིད་ཀྱིས་རྟོག་བཟོ་དང་བློས་
བསླངས་སྣ་ཚོགས་ཀྱི་སེམས་འགྱུ་ལ་བརྟེན་ཏེ་སྐབས་ཀྱི་ལས་དོན་ལ་མི་བསླུ་
བའི་ཕོ་ཉ་ཞིག་རང་གི་མདུན་དང་སེམས་ངོར་ལེགས་པར་བཞེངས། དཔེར་
ན། སྨྲ་ཤེས་དོན་གོ་བའི་མི་རྣལ་མ་ཞིག་གི་ཚུལ་དུ་བྱས་ནས་ཕོ་ཉ་མངག་
མཁན་རང་གི་གནས་ཚུལ་དང་། འགྲོ་བའི་ལམ་གྱི་ཁོར་ཡུག་སྣོད་བཅུད་ཀྱི་
བཀོད་པ། སྐབས་དོན་གྱི་བཀོད་ཁྱབ་དང་། བྱ་བ་ཅི་ཡོད་སོགས་མ་འདྲེས་
པར་གཅིག་གཅིག་གཉིས་གཉིས་བྱས་ནས་གསལ་བར་ངོ་སྤྲོད་བགྱིས་ཏེ་སྐབས་



348
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
བབ་ཀྱི་ལས་དོན་མཐའ་དག་མཚོན་པར་བྱེད་པ་ཞིག་ཡིན་པས། འཕྲིན་ཡིག་
སྐུར་ཡུལ་དང་ཀློག་མཁན་རྣམས་ཀྱིས་ཕོ་ཉའི་གཟུགས་བརྙན་དང་རྣམ་པ།
ལམ་ཁའི་བཀོད་པ་སོགས་གསལ་གསལ་ལྷང་ལྷང་གིས་མིག་དང་བློ་ལ་འཆར་
བའི་ཚོར་འདུ་བསྐྱེད་ནུས་ཤིང་བློས་བསླངས་ཀྱི་སྒྱུ་རྩལ་ངོ་མཚར་བ་དང་།
མཁས་པའི་བློ་གྲོས་ཀྱི་ཉིང་བཅུད་ལྟ་བུའི་སྙན་ངག་གི་རྟོག་བཏགས་རྨད་དུ་
བྱུང་བའི་རྣམ་པར་སྤྲས་པ་ཞིག་ཡིན། ཚུལ་འདི་དག་དང་མཐུན་པ་སྔོན་དུས་
རྒྱ་གར་པཎྜི་ཏ་ནག་མོ་ཁོལ་གྱིས་བརྩམས་པའི་སྤྲིན་གྱི་ཕོ་ཉ་དང་
། ཕྱིས་སུ་
བོད་དུ་མཁས་པ་ཆེན་པོ་རིན་སྤུངས་ངག་དབང་འཇིག་གྲགས་ཀྱིས་བརྩམས་
པའི་ཞུ་འཕྲིན་རིག་འཛིན་ཕོ་ཉ་དང་། ཤིང་བཟའ་པཎྜི་ཏས་བརྩམས་པའི་
འཕྲིན་ཡིག་ངང་བའི་རྒྱལ་བོ་དང་། ཡོངས་འཛིན་བློ་བཟང་དཔལ་ལྡན་གྱིས་
བརྩམས་པའི་ཕོ་ཉ་གཞོན་ནུ་དོན་གྲུབ་དང༌། གཞན་ཡང་འཕྲིན་ཡིག་དེ་དག་
དང་ཕྱོགས་འདྲ་བ་བོད་མཁས་པ་མི་ཕམ་དགེ་ལེགས་རྣམ་རྒྱལ་གྱི་ཞུ་འཕྲིན་
ངག་དབང་དཔྱིད་ཀྱི་ཕོ་ཉ་སོགས་བཞུགས།
སྤྲིན་གྱི་ཕོ་ཉ་རྩོམ་མཁན་པཎྜི་ཏ་ནག་མོ་ཁོལ་ནི། བོད་དང་རྒྱ་དཀར་
ནག་གི་ལོ་རྒྱུས་གང་ནའང་འཁྲུངས་ལོ་གསལ་ཁ་མེད་པར་འབྱུང་། འགའ་
ཞིག་གིས་སྤྱི་ལོ་ཚུགས་ནས་ཅང་མ་འགོར་བའི་དུས་སུ་འཁྲུངས་པར་བཤད།
མཛེས་པའི་དཔེ་སྟོན་པ་ལ་མཆོག་ཏུ་མཁས་པ་ནག་མོ་ཁོལ་ཞེས་གྲགས། སློབ་
དཔོན་དབྱུག་པ་ཅན་ལས་ཀྱང་མཁས་ཤིང་། འཕགས་ཡུལ་སྙན་ངག་མཁན་
དག་གི་གཙུག་རྒྱན་ལྟ་བུ་ཡིན། རྒྱ་གར་མ་ག་དྷའི་ཕྱོགས་སུ་བཞུགས་པའི་ལྷ་མོ་
ནག་མོའི་སྐུ་ལ་ཉིན་བཞིན་ཁོལ་བོའི་ཚུལ་དུ་མཆོད་བཀུར་བྱས་པས་ནག་མོ་
ཁོལ་ཞེས་གྲགས་ཤིང་། དེ་ལས་དངོས་གྲུབ་ཐོབ་པས་མཁས་པར་གྱུར། སྙན་



༄༅སྙན་ངག་ཕོ་ཉ་གཞོན་ནུ་དོན་གྲུབ་ཀྱི་རྩོམ་སྟངས་ཅུང་ཟད་གླེང་བ།
349
ངག་སྤྲིན་གྱི་ཕོ་ཉ་སོགས་ཕོ་ཉ་བརྒྱད་དང་། གཞོན་ནུ་བྱུང་བ་སོགས་སྙན་ངག་
གི་བསྟན་བཅོས་མང་པོ་བརྩམས། བོད་དུ་འགྱུར་བ་ནི་སྤྲིན་གྱི་ཕོ་ཉ་དང་
གཞོན་ནུ་བྱུང་བ་གཉིས་ལས་མེད་པར་ལོ་རྒྱུས་འགར་མཐོང་ངོ
སྤྲིན་གྱི་ཕོ་ཉ་ནི། སྔོན་རྒྱ་གར་གྱི་རྗེ་བོ་གནོད་སྦྱིན་ཀུ་བེ་ར་ཟེར་བའི་
མཛོད་གཉེར་ཞིག་གིས་རྗེ་བོའི་བཀའ་བཞིན་མ་བསྒྲུབས་པར་རང་གི་དགའ་མ་
དང་ལྷན་ཅིག་བག་མེད་ཀྱི་བྱ་བར་གཡེང་དྲགས་པས། རྗེ་བོ་ཁྲོས་ཏེ་ཁྲིམས་
ཀྱིས་ཡུལ་སྤྲུགས་བྱས་ནས་རཱ་མའི་རི་བོ་ཟེར་བ་དེར་སོང་ནས་ལོ་གཅིག་ལ་
བཙོན་མ་བྱས་ཏེ་སྡོད་དུ་བཅུག་སྐབས་ཀྱི་རང་གི་ཆུང་མ་དྲན་པས་མ་བཟོད་
པར་མངགས་པའི་ཕོ་ཉ་སྟེ། ནག་མོ་ཁོལ་གྱིས་མཛོད་གཉེར་དེ་ཉིད་ཀྱི་ཚབ་
བྱས་ཏེ། མཛོད་གཉེར་རང་གི་གནས་ཚུལ་དང་ཆུང་མ་དྲན་སྟངས། ལམ་གྱི་
བཀོད་པ་སོགས་མ་འདྲེས་པར་སྤྲིན་པ་ཞིག་ལ་སེམས་ལྡན་གྱི་ཁྱད་ཆོས་ཡོངས་
སུ་བཏགས་ནས་བརྗོད་པའོ།།
རིན་སྤུངས་པ་ངག་དབང་འཇིག་གྲགས་མཆོག་ནི། ཡབ་རིན་སྤུངས་
པ་ངག་དབང་རྣམ་ པར་ རྒྱལ་ བའི་ སྲས་སུ་ སྤྱི་ལོ་ ༡༩༨༢ལོར་ སྐུ་འཁྲུངས།
བོད་གངས་ཅན་གྱི་རིག་གནས་བཅུ་ཕྲག་ལ་མཁས་པའི་དབང་བོར་གྱུར་ཅིང་ས་
སྐྱོང་པཎྜི་ཏའི་རྣམ་ཐར་ཐོབ། ས་སྐྱ་པཎྜི་ཏའི་རྟོགས་བརྗོད་བསྐལ་བཟང་
ལེགས་ལམ་དང་མངོན་བརྗོད་མཁས་པའི་རྣ་རྒྱན། སྙན་འགྲེལ་མི་འཇིགས་
སེང་གེའི་ང་རོ་སོགས་ལེགས་པར་བཤད་པའི་བསྟན་བཅོས་མང་དུ་མཛད།
ཁོང་ནམ་འདས་ཀྱི་ལོ་ཚིགས་གསལ་བོ་ཞིག་ད་སྔར་མ་མཐོང་ངོ༌།
ཞུ་འཕྲིན་རིག་འཛིན་ཕོ་ཉ་ནི། རིན་སྤུངས་པ་ཁོང་གི་ཕ་དམ་པ་ཆོས་
ཀྱི་རྒྱལ་བོ་ངག་དབང་རྣམ་པར་རྒྱལ་བ་སྐུ་གཤེགས་ཏེ་དཔལ་ལྡན་ཤམ་བྷ་ལའི་



350
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ཞིང་དུ་སྐུ་འཁྲུངས་པ་གཞིར་བྱས་ཤིང་། ཕ་དམ་པ་དེར་ཕུལ་བའི་འཕྲིན་ཡིག་
ཡིན་པར་འདོད་པ་དང་།
བཤད་ཚུལ་གཞན་ལ། འཕྲིན་ཡིག་འདི་ཕ་དམ་པ་ཆོས་ཀྱི་རྒྱལ་བོ་ངག་
དབང་རྣམ་པར་རྒྱལ་བ་ལ་ཤམ་བྷ་ལར་བཞུད་པའི་ལམ་ཡིག་ཏུ་ཕུལ་པར་
བཤད། ཚེ་ཏན་ཞབས་དྲུང་རིན་པོ་ཆེའི་བསྟན་རྩིས་ཀུན་བཏུས་ལས། སྤྱི་
ལོ༡༥༥༧ལོར་ཤམ་བྷ་ལའི་ལམ་ཡིག་བརྩམས། ཞེས་པའི་ལམ་ཡིག་དེ་ཡང་
ལ་ལས་འཕྲིན་ཡིག་འདི་ཡིན་པར་བརྗོད། འོན་ཀྱང་རིན་སྤུངས་པ་ཁོང་གི་ལོ་
རྒྱུས་གསལ་བའི་ཡིག་ཆ་སྙིམ་འབྱོར་མ་བྱུང་བས་དཔྱད་དགོས་སོ།།
གང་ལྟར་ཡང་། བརྗོད་དོན་ནི། རང་ཉིད་ཕ་དང་ཁ་བྲལ་ཞིང་ཆོས་
སྲིད་གཉིས་ཀའི་གནས་ཚུལ་མང་པོ་ཞིག་གི་རྐྱེན་པས། ཁོང་གི་ཡོན་ཏན་དྲན་
པ་དང་། གྱེས་པའི་གདུང་བ། རིན་སྤུངས་པ་ཁོང་གནས་ཡུལ་ནས་བཟུང་སྟེ།
བྱང་ཕྱོགས་ཤམ་བྷ་ལའི་གྲོང་ཁྱེར་སྣོད་བཅུད་ཀྱི་བཀོད་པ་དང་། དེར་བགྲོད་
པའི་ལམ་གྱི་ཁྱད་ཆོས་སོགས་ཕོ་ཉ་ལ་ངོ་སྤྲོད་གསལ་བོར་བྱས་ཡོད་པར། ཞུ་
འཕྲིན་དེའི་གཞུང་ལ་མཇལ་བས་ཤེས་པར་འགྱུར་རོ།།
འཕྲིན་ཡིག་ངང་བའི་རྒྱལ་བོ་དེ། བདག་གིས་མཇལ་མ་མྱོང་། འོན་
ཀྱང་། ཤིང་བཟའ་པཎྜི་ཏས། ཨ་རིག་དགེ་བཤེས་ཆེན་མོར་ཕུལ་བའི་ཞུ་
འཕྲིན་ཞིག་ཡིན་སྐད་གཞན་ལས་ཐོས་སོ།།
ཡོངས་འཛིན་བློ་བཟང་དཔལ་ལྡན་མཆོག་ནི། མདོ་སྨད་རེབ་གོང་
འཚོ་འདུ་ཞེས་པའི་ཡུལ་དུ་སྤྱི་ལོ་ ༡༨༨ ༡ལོར་སྐུ་འཁྲུངས། དགུང་ལོ་བཅུ་
བར་སྒུས་སྟེང་དགའ་ལྡན་ཆོས་འཕེལ་གླིང་གི་ཆོས་སྒོར་ཞུགས། རྗེ་ཞྭ་དམར་
པཎྜི་ཏ་སོགས་བསྟེན་ནས་མདོ་སྨད་བྱང་རྒྱུད་དྷཱི ཚ་བཀྲ་ཤིས་ཆོས་སྡིངས་



༄༅།།སྙན་ངག་ཕོ་ཉ་གཞོན་ནུ་དོན་གྲུབ་ཀྱི་རྩོམ་སྟངས་ཅུང་ཟད་གླེང་བ།
351
སོགས་སུ་ཐོས་བསམ་རྒྱ་ཆེར་བྱས། རིག་གནས་བཅུ་ཕྲག་ལ་མཁས་པའི་པཎྜི་
ཏ་དང་། དྲེགས་ལྡན་ཆེ་རྒུ་ཡོངས་ཀྱི་གཙུག་གི་ཅོད་པན་དུ་གྱུར། བརྩམས་
ཆོས་ལ་མདོ་སྔགས་གཉིས་དང་ཐུན་མོང་རིག་གནས་སྐོར་པོ་ཏི་གསུམ་བཞུགས།
དགུང་གྲངས་རེ་བཞི་སྤྱི་ལོ་༡༩༩༩ལོར་དགོངས་པ་ཆོས་དབྱིངས་སུ་གཞོལ།
ཕོ་ཉ་གཞོན་ནུ་དོན་གྲུབ་ནི། ཁོང་གི་སློབ་མ་ནང་ཐུགས་ཀྱི་སྲས་པོ།
རྗེ་འཇིགས་མེད་དམ་ཆོས་རྒྱ་མཚོ་ཚང་ལ་ཕུལ་བའི་འཕྲིན་ཡིག་སྟེ། ཡོངས་
འཛིན་འདི་བ། མདོ་སྨད་ལྷོ་རྒྱུད་རྨ་ལྷོའི་རྩེ་གཞུང་ཞེས་པའི་མངའ་ཁོངས་
དེར་གཏོགས་ པའི་རྩེ་ཁོག་ མགོན་ ཤུལ་རྡོ་རྗེ་རྫོང་ཞེས་ པའི་ དགོན་དེ་གར་
བཞུགས་དུས་རྗེ་འཇིགས་མེད་དམ་ཆོས་རྒྱ་མཚོ་ཚང་མདོ་སྨད་ལྷོ་རྒྱུད་ཀྱི་ཀ་
རིང་དགོན་པར་བཞུགས་པ་ལ་ཆེད་དུ་ཕུལ་བ་སྟེ། དགོན་པ་རྡོ་རྗེ་རྫོང་ནས་ཀ་
རིང་དགོན་པའི་བར་གྱི་སྣོད་བཅུད་ཀྱི་བཀོད་པ་དང་བླ་མ་དང་སློབ་མའི་བར་
གྱི་མཛའ་བརྩེ་སོགས་བརྗོད་བྱར་བསྡུས་ཡོད།
ཞུ་འཕྲིན་འདིའི་རྩོམ་སྟངས ཅུང་ཟད་གླེང་ན། ད་ལྟའི་དུས་དེབ་
འགའ་ཞིག་ཏུ། ཞུ་འཕྲིན་འདི་སྤྲིན་གྱི་ཕོ་ཉའི་རྩོམ་སྟངས་ཤག་ཤག་ཏུ་བཤད་
དེ། གཞན་པའི་རྩོམ་སྟངས་ཀྱི་ཤན་ཅུང་ཟད་ཀྱང་ཞུགས་མེད་པའི་ཚོད་དུ་
བྲིས་ཡོད་པ་དང་། ཕྱོགས་གཅིག་མཐོང་ཞིང་ཕྱོགས་གཞན་མ་མཐོང་བའི་
ཉེས་བཤད་སོགས་གླེང་བྱ་ཅུང་ཟད་རེ་མཆིས་ཀྱང་། དགོས་པ་ཆེར་མེད་པས་
རེ་ཞིག་བཏང་སྙོམས་སུ་བཞག
སྤྱིར་སྤྲིན་གྱི་ཕོ་ཉ་དང་། ཕོ་ཉ་གཞོན་ནུ་དོན་གྲུབ་གཉིས་ཀྱི་མགོ་རྩོམ་
སྟངས་དང་། བར་དུ་ལམ་ཁའི་སྣོད་བཅུད་ཀྱི་བཀོད་པ་ངོ་སྤྲོད་ཚུལ། མཇུག་
ཏུ་བཞད་གད་སློང་བའི་གཏམ་ཡོད་པ་སོགས་ཕོ་ཉ་གཉིས་ཀར་འདྲ་ས་དང་



352
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་
་ལྷག་བསམ།
མཐུན་ས་མང་པོ་འདུག་པའི་ཚུལ་ལས་ཕོ་ཉ་གཞོན་ནུ་དོན་གྲུབ་ལ་སྤྲིན་གྱི་
ཉའི་སྒྱུ་རྩལ་གྱི་ཉིང་ཁུ་བསྡུས་ཡོད་པ་རྟོགས་ཐུབ། འོན་ཀྱང་དེ་ཁོ་ནས་མ་ངེས་
ཏེ། བོད་རང་གི་རྩོམ་པ་པོ། སྡེ་བ་རིན་སྤུངས་པའི་ཞུ་འཕྲིན་རིག་འཛིན་ཕོ་
ཉའི་རྩོམ་སྟངས་ཀྱི་བློས་བསླངས་བསམ་གྱིས་མི་ཁྱབ་པ་མང་པོ་ཞིག་ཀྱང་རོ་ཡི་
ཉིང་བཅུད་ཀྱི་ཚུལ་དུ་བསྡུས་ཡོད་དེ། དཔེར་ན། ཕོ་ཉ་འགྲོ་སའི་ཡུལ་ཀྱི་
ཁྱད་ཆོས་ངོས་འཛིན་བྱེད་སྟངས། ཕོ་ཉ་བློས་རྟོག་བཟོ་བྱེད་ཚུལ། ལམ་གྱི་
བཀོད་པ་དང་
། སྐབས་བབ་ཀྱིས་བསྟན་དོན་མཐའ་དག་སྙན་ངག་ཚིག་སྦྱོར་
ཕུན་སུམ་ཚོགས་པའི་འགྲོ་སྟངས། མིང་ཚིག་བཀོལ་ཚུལ་སོགས་ཀྱི་དགེ་མཚན་
དང་ལེགས་ཆ་མང་དུ་བསྡུས་འདུག་པ་ཀློག་པ་ཙམ་གྱིས་ཤེས་སོ།།
ཕྱོགས་སྟོན་གྱི་ཚུལ་དུ་ཅུང་ཟད་ཞུ་ན། རིག་འཛིན་ཕོ་ཉ་ལས། ཕོ་ཉ་
མངག་ཡུལ་ངོས་འཛིན་གནང་བ་ནི། ཡོངས་ཡེ་སྣང་སྲིད་མ་ལུས་དག་པའི་
ཞིང་།། བྱང་ཕྱོགས་ཆོས་ཀྱི་ཕོ་བྲང་ཀ་ལཱ་པའི།། རིན་ཆེན་ཁྲི་སྟེང་རིགས་ལྡན་
སྐུ་བཞུགས་པ། རང་གི་བླ་མ་ལྷ་ཅིག་བཙན་པོ་དེ།། ཟླ་འོད་འབུམ་ཡང་རིད་
པར་བྱེད་ནུས་པའི།། ཚེམས་དཀར་མྱུ་གུ་ གསལ་བའི་འཛུམ་དཀར་ལས།
རིག་གྲོལ་ཆོས་ཀྱི་འཁོར་ལོའི་སྐྱེས་བཟང་པོའི། བཅུད་ལེན་སྙིང་པོ་སྟེར་ཞིང་
བཞུགས་སོ་ཞེས།། གཏམ་སྙན་བདུད་རྩིའི་གྲུ་ཆར་རྒྱུན།། རྣ་བའི་བིཌཱ་དཀར་
པོ་ཡི།། བུམ་པ་བཟང་པོར་ལེགས་དྲངས་ནས། སྙིང་གི་རྨ་བྱ་གར་ལ་འཇུག།
ཞེས་པས་བསྟན། ཕོ་ཉ་གཞོན་ནུ་དོན་གྲུབ་ལས། བསྡུས་པའི་ཚུལ་དུ། འདི་
ནས་བྱང་དུ་དཔག་ཚད་ཁྲི་ཕྲག་ན།། རྒྱལ་ཀུན་ཡེ་ཤེས་ཐིག་ལེ་ལྟར་ཆགས་པ།
བདག་གི་དཔྲལ་བའི་མིག་དང་ཁོང་བའི་སྙིང་། མཚན་ཙམ་གྱིས་ཀྱང་རྣ་བའི་
བཅུད་ལེན་ཡོད།། ཅེས་པས་བསྟན།



༄༅།།སྙན་ངག་ཕོ་ཉ་གཞོན་ནུ་དོན་གྲུབ་ཀྱི་རྩོམ་སྟངས་ཅུང་ཟད་གླེང་བ།
353
རིག་འཛིན་ཕོ་ཉ་ལས། ཕོ་ཉ་བཙལ་སྐབས་སུ། འོན་ཀྱང་རང་རང་
མོས་བློས་ ཉེར་ དྲངས་ པའི། སྨོན་ ལམ་ རྡོ་ རྗེ་ ཟེགས་ མ་ ལྟ་ བུའི་ ཤུགས།།
བཟོད་དཀའི་གསང་ཚིག་འདི་ནི་ལེགས་སྤྲིང་ན།། ཞེས་པ་ནས། རང་རྩལ་
སྟག་གི་འོ་མས་བསྲུབས་པ་ཡིས།། འཇིག་ཚོགས་བྱིན་ཟའི་གནོད་པས་མི་བརྫི་
བའི། བདེན་སྟོབས་གྲུབ་པའི་མངག་གཞུག་འགའ་ཡོད་དམ། ཞེས་དང་།
ཕོ་ཉ་དོན་གྲུབ་ལས། དེ་རུ་ལས་བཤོལ་མེད་པར་དགོས་པའི་དོན།། ཆ་
གཅིག་རིངས་པར་སྒྲུབ་པའི་ཕོ་ཉ་བ། རིག་བྱེད་ཚིག་གིས་སྤྱི་བོར་དབང་
བསྐུར་ན། ཡོན་ཏན་ཁོ་ལག་རྫོགས་པ་འགའ་ཡོད་དམ། ཞེས་གསུངས།
རིག་འཛིན་ཕོ་ཉ་ལས། ཕོ་ཉ་རྙེད་དེ་བསྐོ་བཞག་བྱེད་སྐབས། དེ་ཚེ་
དག་པའི་མཁའ་ལ་རང་གཟུགས་ལས། འཁྲུངས་པ་མིན་ཀྱང་རིག་གྲོལ་དར་
དཀར་གྱི།། འདབ་གཤོག་རྫུ་ལ་བརྟེན་པའི་འཕུར་ལྡིང་ཅན།། སྐྱེ་བ་དུ་མའི་
མཛའ་བཤེས་བཞིན་དུ་མཐོང་། ད་ནི་མགྲིན་པ་འཁྱོག་པོར་ཕྱིར་མིག་དག།
ནན་གྱིས་ལྟ་བའི་དུ་རིས་སྔོན་པོ་ཡིས།། མྱ་ངན་གྲང་རེག་བ་མོ་སེལ་བྱེད་
མཁན། ཚུར་ཤོག་ཚུར་ཤོག་རིག་འཛིན་ཐུབ་པའི་བུ།། སྲིད་ཞིའི་གཙུག་ལག་
གཉིས་ལས་བྱུང་བ་ཡི།། དགེ་ལེགས་ཚིག་གི་མཆོད་སྦྱིན་མེ་ཏོག་གསར། དེ་
རིང་ལྷག་བསམ་དག་པའི་ལེགས་བསྟར་ཏེ།། བརྩེ་ལྡན་ཁྱེད་ལ་ཕོ་ཉའི་མངའ་
གསོལ་སྒྲུབ། ཅེས་དང་། ཕོ་ཉ་དོན་གྲུབ་ལས། དེ་ཚེ་རྟེན་འབྱུང་ཚོགས་པ་
མ་འགགས་པས།། སྤྲིན་དཀར་གཡོན་མ་འཛུམ་པའི་རྒྱ་གྲོལ་ཏེ།། ལེགས་བྲིས་
བུས་པ་བལྟ་བས་མི་ངོམས་ཤིག། དལ་བར་འཆགས་པ་ས་སྲུང་གཞོན་ནུའི་
སྤུན།། ཀྱེ་ཀྱེ་དོན་ཆེན་རབ་ཏུ་གྲུབ་པའི་བུ། ཚུར་ཤོག་ཚུར་ཤོག་ཕྱི་ནང་
གཙུག་ལག་ལས། བདེ་ལེགས་སྐྲུན་པའི་བདེན་ཚིག་མེ་ཏོག་གིས། ཁྱོད་ལ་



354
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ཕོ་ཉ་ཏེ་བོར་མངའ་གསོལ་བགྱིད། ཅེས་གསུངས།
ཕོ་ཉ་ལམ་ལ་འཇུག་སྐབས། རིག་འཛིན་ཕོ་ཉ་ལས། བདེན་ཚིག་
བརྟུལ་ཞུགས་གྲུབ་པའི་རྡོ་རྗེ་ཡིས། གཉིས་འཛིན་ལྟ་བའི་རི་བོ་ཉི་ཤུ་ཡང་།
མིང་གི་ལྷག་མ་ཙམ་དུ་བྱེད་ནུས་ན།། བླ་དྭགས་ལམ་གྱི་བར་ཆད་གད་མོའི་
གནས། འོན་ཀྱང་བུ་སྐྱེ་དར་བབ་རྩེད་འཇོ་མ། ཆོས་དང་སྲིད་ཀྱི་ཡུལ་གྲུའི་
མངོན་འདོད་ལམ། ཕྱག་བརྒྱ་སྟོང་ཕྲག་གསལ་བ་ཙུ་ཏའི་ཤིང་། བདག་
གིས་བསླབ་པར་བྱ་ཡི་སེམས་ལ་ཟུངས།། ཞེས་ཕོ་ཉ་ལ་བར་ཆད་ཀྱིས་མི་ཚུགས་
པའི་ཚུལ་དང་བསླབ་བྱ་བཅས་ལམ་འཇུག་བྱས་ཡོད། ཕོ་ཉ་དོན་གྲུབ་ཏུ།
ཞབས་སེན་ལུས་སྐྱེས་ཕྲ་མོའི་ཟེར་མ་ཡང་། སྲིད་ཞིའི་གཡུལ་ལས་རྒྱལ་བའི་རུ་
མཚོན་གྱིས། མཁའ་ཁྱབ་བདུད་ལ་མཚོན་དུ་རྣོ་བའི་དཔྱིད།། དེ་ཡི་དགེ་
ལེགས་དམ་པས་ཁྱོད་ལ་སྲུངས།། ཞེས་སོགས་དང་། དེ་བས་སྣ་ཚོགས་ནོར་
བུའི་རྒྱུན་བྱིན་པའི།། རྟ་དང་གླང་བོ་ཁྱོགས་ཀྱི་བྱེ་བྲག་མང་། རྫོངས་བརྡ་
བྲལ་འདིས་དགོངས་ཚོམ་མི་བཞེས་ པར།། ཤིང་འབྲས་ ཤས་ཙམ་ ཕྲག་ ལ་
སྣོམས་ཏེ་བཞུད། ཅེས་ཕོ་ཉར་ལམ་དུ་བར་ཆད་མི་ལྡང་བའི་སྐྱབས་འཇུག་
ཞུས་ཤིང་། ཤིང་འབྲས་ཉུང་ཤས་ཤིག་ཡོད་པ་འདི་བྲོ་ཆས་སུ་ཕྲག་ལ་སྣོམས་ཏེ་
བཞུད་ཅིག་ཅེས་ལམ་འཇུག་བྱས།
ཐོག་མར་ལམ་གྱི་སྣོད་བཅུད་ངོ་སྤྲོད་བྱེད་སྐབས་སུའང་། རིག་འཛིན་
ཕོ་ཉ་ལས། དེ་ནས་འདི་ཡི་བྱ་འདབས་ མི་རིང་བར། འདོད་རྒུའི་ཕུན་
ཚོགས་རྫོགས་ལྡན་ལོངས་སྤྱོད་ལྟར། ལྷ་ཆགས་སྲིད་པའི་གྲོང་ཁྱེར་ཆེན་པོ་
ཡོད། ཅེས་སོགས་དང་། ཕོ་ཉ་དོན་གྲུབ་ལས། ད་ནི་ཛ་ལན་དྷ་ར་ཡི།
ཉལ་འགྲོ་ཛ་ཧུའི་བུ་མོ་ལྟའི།། འགྲམ་པའི་རི་མོ་སྐྱེས་ཀྱི་བཤུལ། འགྲིམ་པའི་



སྙན་ངག་ཕོ་ཉ་གཞོན་ནུ་དོན་གྲུབ་ཀྱི་རྩོམ་སྟངས་ཅུང་ཟད་གླེང་བ།
355
དཀའ་ཐུབ་ལོངས་སུ་བྱོས།། ཞེས་སོགས་གསུངས།
གཞན་ཡང་ལམ་སྐབས་སུ་ཕོ་ཉའི་བློ་བསླུ་བར་བྱེད་པའི་འཇིག་རྟེན་
བཀོད་པ་མང་པོར་ཕྲད་ཀྱང་དེར་མགོ་འཁོར་མི་ཉན་པའི་བསླབ་བྱ་གནང་བ།
རིག་འཛིན་ཕོ་ཉ་ལས། གང་དེར་དཔལ་འབྱོར་བློ་བྲིད་དུག་ལྔའི་བཀའ།།
ཤིན་ཏུ་ལྕི་ཡང་བག་ཡོད་རང་རྒྱུད་ཀྱི། རྒྱན་དུ་མཛེས་སོ་གཞན་དུ་བརྗེ་མི་
རུང་། དེ་ན་སྤང་བླང་དྲན་པའི་ལག་པས་བཟུང་། ཞེས་དང་། ཕོ་ཉ་དོན་
གྲུབ་ལས། དེ་ལྟའི་ཡུལ་ལ་འདོད་པའི་དཔུང་ལྕི་ཡང་། ངེས་འབྱུང་ལ་ཐོད་
དཀར་པོའི་མིག་དར་དང་། སྒྱུ་མའི་ཏིང་འཛིན་བག་ཡོད་འཁར་བའི་གྲོགས།།
བསྟེན་ལས་བློ་བྲིད་ཕྱོགས་ལ་མྱ་ངན་བྱིན།། ཞེས་གསུངས་སོ།། དེ་ལྟའི་ཕོ་ཉ་
གཉིས་ཀྱི་དབུ་ནས་གཤིབ་བསྡུར་འདི་ཙམ་བགྱིས་ཏེ། འགྲོ་ཕྱོགས་བསྟན་པས་
དཀྱུས་ནས་མཇུག་བར་གྱི་རྩོམ་སྟངས་ལའང་ཐག་ཐོགས་མེད་པར་དཔྱད་པ་
འཇུག་པར་འགྱུར་བས་མཛུབ་མོས་རི་སྟོན་གྱི་རྣམ་འགྱུར་ཅུང་ཟད་གྲོགས་སུ་
བགྱིས་སོ།།
རིག་འཛིན་ཕོ་ཉ་ནི། མགོ་ན་མཆོད་བརྗོད་དང་གླེང་གཞི་ཡོད་ཅིང་།
སྐབས་དོན་རྣམས་ཚིག་ཚོགས་ཅུང་ཟད་རྒྱས་པས་སྤྲོས་པ་དང་། ཕོ་ཉ་དོན་
གྲུབ་ནི། མཆོད་བརྗོད་སོགས་མེད་ཅིང་། སྐབས་དོན་རྣམས་ཚིག་ཉུང་ཡང་།
དོན་འདུས་གནད་དུ་འབྱོར་བ་དང་། ཟུར་གསལ་གྱི་ཞུ་འཕྲིན་ཡོད་པ་སོགས་
ཀྱི་ཁྱད་པར་ལྡན་ནོ།།
སྤྱིར་བཤད་ན། ཕོ་ཉ་དོན་གྲུབ་འདིར། གོང་ཞུས། སྤྲིན་གྱི་ཕོ་
དང་། རིག་འཛིན་ཕོ་ཉ། བོད་མཁས་ཕོ་ཉ་སོགས་ཀྱི་སྙན་ཆའི་ཚིག་སྦྱོར་
བཀོལ་སྟངས། བློས་བསླངས་ཡ་མཚན་པའི་རྣམ་པར་སྤྲོས་པའི་སྒྱུ་རྩལ་རྣམས།
ཉིང་བཅུད་ཀྱི་ཚུལ་དུ་བསྡུས་ཡོད་པ་མ་ཟད། རྩོམ་པ་པོ་ཁོང་གི་རྣམ་དཔྱོད་



356
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ཟབ་ཅིང་ཡངས་པས། རྟོག་བཟོ་དང་། གཞན་བློར་འཆར་ཐབས་བྲལ་བའི་
བློས་བཏགས་ངོ་མཚར་བའི་རྒྱུ་ལས་གྲུབ་པས་བློ་གྲོས་ཀྱི་ཉིང་བཅུད་དང་། སྔ་
རྩོམ་ཕུལ་དུ་བྱུང་བའི་བཅུད་འདུས་ ཤིང་ཕྱི་རབས་པ་རྣམས་ཀྱི་ཐུགས་ལ་
དགོངས་ཐབས་མེད་པའི་སྒྱུ་རྩལ་གྱི་གོང་བུ་ཞིག་ཀྱང་ཡིན་ནོ་ཞེས་སྨྲ་བའི་
སྤོབས་པ་གཟེངས་སུ་བཏེགས་ནས་བཤད་རིགས་སོ།།
དེས་ན། སྐལ་བཟང་དོན་གཉེར་དང་ལྡན་པ་རྣམས་ཀྱིས། འདི་ལྟ་
བུའི་བློས་བསླངས། འབྲི་བཞེངས་བསམ་པའི་ཡུལ་ལས་འདས་པའི་མིག་དཔེ་
ལ་དམིགས་འབེན་བྱས་ཏེ་སྙན་འཇེབས་ངག་རིག་ཟབ་མོའི་མཁའ་དབྱིངས་སུ་
ཤེས་བརྩོན་གཤོག་ཟུང་གཡོ་བའི་རྩེ་དགའ་འབྲལ་མེད་མཛོད་དང་། ཁྱེད་
རྣམ་པའི་མདུན་ལམ་དུ་ཤེས་རིག་སྒྱུ་རྩལ་མཐོ་བའི་ཞིང་ཁམས་ཤིག བྱས་
བསགས་གནམ་གྱི་རྒྱལ་མོས་མཚམས་སྦྱོར་བྱེད་ངེས་ལེགས་སོ།
སླད་མར་ཀློག་མཁན་འཇུག་བདེ་བའི་ཕྱིར། ཕོ་ཉ་གཞོན་ནུ་དོན་གྲུག
འདིར་མཆན་འགྲེལ་རགས་ཙམ་ཞིག་དགོད་པ་ལ། མཚན་དོན་གྱི་སྐབས་སུ།
འཇམ་མགོན་སངས་རྒྱས་གཉིས་པ་ཞེས་པ། རྗེ་བཙུན་གྲུབ་དབང་འཇིགས་
མེད་བསམ་གཏན་རྒྱ་མཚོ་ཚང་གི་སྐུ་ཕྲེང་ཕྱི་མ་རྗེ་འཇིགས་མེད་དམ་ཆོས་རྒྱ་
མཚོ་ཚང་ཡིན། གསུང་རྩོམ་པོ་ཏི་བཅོ་ལྔ་ལྷག་བཞུགས།
ཟུར་གསལ་ལྟར་གྱི་ཞུ་འཕྲིན་ཞེས་པ། ཕོ་ཉ་འདིས་ཁྱེར་རྒྱུའི་རིག་བྱེད་
དབྱངས་ཀྱི་སྙིང་བོ་ཡིན། འདི་ནས་ཞེས་པའི་འདི་སྒྲའི་སྙེག་གཞི་མགོན་ཤུལ་
རྡོ་རྗེ་རྫོང་།
བརྩམས་ཆོས་ འདི་ དུས་ཚོད་ ཀྱི་ དབང་ གིས་ མཇུག་ རྫོགས་ མེད་ ཀྱང་།
རྩོམ་སྒྲིག་པས་དགོས་ཆར་བསམ་ནས་བཀོད་པ་ཡིན།



35
ཡི་རང་སྙིང་ནས་མཆོད་པའི་མེ་ཏོག
རྒྱཁྱོན་གྱི་ཕ་མཐའ་དམིགས་སུ་མེད་པའི་ས་ཆེན་གོ་ལ་ཟླུམ་པོའི་ཁོར་
ཡུག་རིས་སུ་མེད་པར། ཆོས་དང་སྲིད་ཀྱི་དཔྱིད་དཔལ་དར་ལ་བབས་པའི་
འཇིག་རྟེན་ཆེན་པོ་འདི་ན། སྣ་ཚོགས་མིའི་རིགས་ཀྱིས། དགེ་ལེགས་འོད་
སྟོང་འབར་བའི་ལམ་སྲོལ་རྣམ་དག་ལ་བརྟེན་ནས། ཤེས་པར་བྱ་བ་དང༌
མཁས་པར་འོས་པའི་རིག་གཞུང་གཙུག་ལག་ཕྲ་རགས་ཐམས་ཅད་ཉམས་པ་
སླར་གསོ་དང་མ་ཉམས་གོང་འཕེལ་གྱི་ཕྱག་རྗེས་གསར་བའི་ཡོ་ལང་འགྲན་
བཞིན་འཕེལ་བ་ལགས་ལ། དེ་མཚུངས་སུ་ངེད་ཅག་གངས་ཅན་ཁ་བ་རི་བ་
རྣམས་ཀྱི་སྙིང་གི་གཅེས་ནོར་བཅུ་ཕྲག་རིག་པའི་གཞུང་ལུགས་ཀྱིས་མཚོན་པའི་
ཆོས་སྲིད་གཉིས་ཆར་གྱི་ཕྱོགས་ནས་ཀྱང་མཁས་བྱའི་གནས་ཚེ་ཆུང་མཐའ་དག
དབྱར་གྱི་རྒྱ་མཚོ་དང་དཔྱིད་ཀྱི་དཔལ་མོའི་འཕེལ་ཁ་ལ་འགྲན་ཞིང་། ཁྱད་
པར་མཐོ་སྒང་བོད་ཀྱི་མི་རིགས་འདིའི་འཕྲལ་དང་ཡུན་གྱི་གོ་སྐབས་རྣམས་སུ།
དགོས་ཕན་བླ་ལྷག་ཏུ་ཆེ་བའི་ཐབས་ཇུས་མཆོག་གི་ཡོ་ལང་ཉམས་སུ་བསྟར་
བའི་སྤྱི་སེམས་ཅན། ལྷག་བསམ་རྣམ་དག་གི་བསམ་གཞིག་དང་། ཐུགས་
འདུན་རབ་ཏུ་སྒམ་པའི་ཕྱོགས་སོ་སོའི་བློ་མཐུན་ཤེས་ཡོན་ཅན་མི་ཉུང་བ་ཞིག་
གིས། ང་ཚོས་རིག་གཞུང་གི་རྒྱ་ཇེ་ཆེ། གཏིང་ཇེ་ཟབ། སྤུས་ཀ་ཇེ་ལེགས་སུ་
གཏོང་བ་དང་། དུས་རབས་གསར་བའི་གོམ་སྟབས་ཇེ་མགྱོགས་དང་། ཆོས་
སྲིད་གཉིས་ཆར་གྱི་དཔལ་ཡོན་ས་ཆེན་པོའི་ཁྱོན་ཡོངས་ལ་ཁྱབ་གདལ་དུ་སྤེལ་



358
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
བ་སོགས། རྨད་དུ་བྱུང་བའི་དགེ་མཚན་གྱི་སྒོ་མོ་འབྱམས་སུ་ཀླས་པ་ཞིག་
གསར་དུ་འབྱེད་པའི་ཆ་རྐྱེན་བཅས་ལ་དམིགས་ནས། བོད་ཀྱི་རིག་གཞུང་གི་
ཚུལ་ལས་བརྩམས་པའི་བོད་ཡིག་གི་གཟིགས་དེབ་ལ། ལོ་དེབ་དང་། དུས་
དེབ་དང་། ཟླ་ཟུང་དུས་དེབ་སོགས། མི་རིགས་རང་གི་ཁྱད་ཆོས་ལྡན་པའི་
བརྗོད་བྱ་དང་རྗོད་བྱེད་ཕུན་སུམ་ཚོགས་པའི་དེབ་ཆུང་མི་ཉུང་བ་ཞིག་རྩོམ་
སྒྲིག་བྱས་ཏེ། གྲོང་ཁྱེར་དང་རོང་འབྲོག་གི་འཛིན་མ་ཡངས་པའི་ཁོར་ཡུག་ཇི་
སྲིད་ཡོད་པ། དེ་སྲིད་དུ་འགྲེམ་སྤེལ་བྱེད་བཞིན་ཡོད་པ་ནི། ངེས་དོན་མི་
རིགས་རང་གི་ཆོས་སྲིད་ཀྱི་ཁྱད་ཆོས་འབུར་དུ་ཐོན་ཞིང་། སྤྱི་ཚོགས་ཀྱི་འཚོ་
བའི་ཉམས་མྱོང་དང་གསར་གཏོད་ཀྱི་བློ་ཡི་སྒྱུ་རྩལ། སྔོན་ཐོན་མི་རིགས་ཀྱི་
ལེགས་ཆ། ཡ་རབས་ཀྱི་ཐབས་ཇུས་དང་། དུས་རབས་ཀྱི་དགོས་མཁོ་སོགས།
ལྷམ་མེར། ལྷན་ནེར་མཚོན་པའི་ཀུན་གྱི་སྤྱི་ནོར་ཞིག་ཡིན་པ་མ་ཟད།
ཚོའི་མདུན་ལམ་སྟོན་པའི་ས་མཁན་གྱི་སློབ་དཔོན་ཞིག་ཀྱང་ཡིན་ནོ།།
དེ་བས་ཀྱང་། ང་ཚོ་མདོ་སྨད་བྱང་རྒྱུད་ཀྱི་གཟུར་གནས་བློ་ལྡན་མི་
ཉུང་བ་ཞིག་གིས། ཡ་ཆུང་གི་སྙིང་ཤ་ཁོལ་མའི་གཏིང་ནས། དགའ་བའི་
གནམ་མཆོངས་བྱེད་སའི་ཡུལ་དང་། བསྔགས་པའི་མེ་ཏོག་མཆོད་པའི་གནས་
སུ་གྱུར་པ་ཞིག་ཡོད་པ་ནི། ༧ཀུན་གཟིགས་པཎ་ཆེན་སྣང་བ་མཐའ་ཡས་
མཆོག་གི་བཀའ་ལུང་བཞིན་དུ་ཤར་ཕྱོགས་རྒྱལ་ས་ཆེན་པོའི་ཉེ་འདབས་སུ་དབུ་
བརྙེས་པའི་ཀྲུང་གོའི་བོད་བརྒྱུད་མཐོ་རིམ་ནང་བསྟན་སློབ་གླིང་བོད་བརྒྱུད་
ནང་བསྟན་ཞིབ་འཇུག་ཁང་ནས་ཆོས་ཆར་ཞེས་པའི་མཚན་ཙམ་གྱིས་ཀྱང་།
འཕྲལ་ཕུགས་གི་དགོས་འདོད་ཅི་དགར་འཇོ་བ་ཡིད་རྟོན་རང་ཆས་སུ་སྩོལ་བའི་
དུས་དེབ་ཅིག་གསར་དུ་རྩོམ་སྒྲིག་བྱེད་རྒྱུའི་བརྡ་འཕྲིན་འབྱོར་བ་དེ་ཉིད་ཡིན།
ང་



ཡི་རང་སྙིང་ནས་མཆོད་པའི་མེ་ཏོག།
359
རྒྱུ་མཚན་ནི། དེང་སྐབས་རྩོམ་སྒྲིག་བྱེད་པའི་དུས་དེབ་མང་པོ་ཞིག་མཆིས་
ནའང་། ལ་ལ་སྙན་རྩོམ་དང་། སྒྲུང་རྩོམ་སོགས་ཀྱི་ཕྱོགས་རྒྱ་ཆེ་ཞིང་། ཁ་
ཅིག་ལོ་རྒྱུས་ཀྱི་རྩོམ་རིག་ཆེད་འགོད་བྱེད་པ། གཞན་དག་ཏང་གི་སྲིད་ཇུས་ཀྱི་
ཁ་ཕྱོགས་དང་བྱེད་ཕྱོགས་ གཙོ་བོར་འདོན་པའི་གཏམ་ཚོགས་ ཀྱིས་ གང་།
འགའ་ཞིག་དམངས་ཁྲོད་རྩོམ་རིག་གིས་གཞི་བཟུང་ཡོད་པས། ང་ཚོའི་བོད་
བརྒྱུད་ནང་བསྟན་གྱི་རིག་གཞུང་གི་ཕྱོགས་དང་། ངེས་དོན་གྱི་བླ་མ་དང་།
དགེ་བའི་ བཤེས་ གཉེན་དང་ ཆོས་ ལུགས་ མི་ སྣ་ གྲགས་ ཅན་ གྱི་ རྣམ་ ཐར།
དགོན་སྡེ་ཆེ་ཆུང་གི་ལོ་རྒྱུས་དང་། དེ་མིན་ད་དུང་སྐུ་གསུང་ཐུགས་རྟེན།
གནས་ཆེན་ཁྱད་དུ་འཕགས་པའི་ལོ་རྒྱུས་སོགས། རིན་ཐང་ཡོད་པའི་ཤེས་
པར་བྱ་བ་འདི་དག་ནི། གལ་ཆེ་བ་དང་གཙོ་ཆེ་བའི་སྒོ་ནས་ཆེད་འགོད་ཀྱི་
རྩོམ་སྒྲིག་ལྷུར་ལེན་བྱེད་པ། ད་སྔར་མ་བྱུང་ཞིང་། མེད་པའི་ཕྱིར་རོ།
དེ་ཡིས་ང་ཚོས་ངེས་དོན་གྱི་སྨག་ལ་སྦྱར་བའི་སྒྲོན་མེ་དང་། ནད་
མས་དྲུངས་ནས་དབྱུང་བའི་སྨན་བཟང་གི་ལྗོན་པ་ཞིག་ཏུ་རེ་བའི་འདུན་མ་
དང་བཅས་ཏེ། སྤྲོ་བའི་རྐང་བྲོ་འཁྲབ་ཅིང་བསྔགས་པའི་མེ་ཏོག་མཆོད་པ་
ཡིན་ནོ། ད་དུང་ཆོས་ཆར་ཞེས་པའི་དུས་དེབ་འདི་ཉིད་ཀྱིས། མཐོ་སྒང་གི་
གངས་ཅན་པ་རྣམས་ལ། བོད་བརྒྱུད་ནང་བསྟན་ཆོས་ལུགས་ཀྱིས་མཚོན་པའི་
རིག་གཞུང་མང་པོ་དང་། ཁྱད་པར་ང་ཚོའི་གནའ་རབས་དང་དེང་རབས་ཀྱི་
ལོ་རྒྱུས་ཤེས་རིག་ཐམས་ཅད། གལ་བོ་ཆེ་ལ་ནན་ཏན་གྱི་ཚུལ་དུ་ཁེངས་སྐྱུང་
གཟབ་ནན་གྱི་སྒོ་ནས་སློབ་གཉེར་བྱེད་པ་དང་། ལྷ་སྒྲུང་ལྟ་བུ་མ་ཡིན་པར་
བདེན་དོན་གནས་ལུགས་ཀྱི་རང་ངོ་མཚོན་པའི་ལེགས་བཤད་ཚད་མའི་ཆེད་
རྩོམ་སྤེལ་བར་སྐུལ་ལྕག་བཏབ་ཡོད་ལ། མི་རིགས་གཞན་པ་ཞིག་དང་བསྡུར་



360
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ན། ལོ་རྒྱུས་ཀྱི་ཡིག་ཚང་སྤེལ་བ་གཅིག་ཉིད་ཀྱི་སྟེང་ནས་ཀྱང་། ང་ཚོ་རྗེས་སུ་
ལུས་པ་མང་ཆེ་བའི་ཚོད་དུ་འདུག་སྟེ། མི་རིགས་གཞན་པ་ལ་མཚོན་ན་ལོ་རྒྱུས་
ཀྱི་ཕུགས་རིང་བའི་དགོན་ སྡེ་ཆེ་ཆུང་དང་། ཡུལ་གྲོང་ཆེ་ཤོས་ལ་ལོ་རྒྱུས་
བཞུགས་མིན་སོགས་ལྟ་ཅི་སྨོས། ཐ་ན་ཁྱིམ་གཞི་སོ་སོས་ཀྱང་རང་རང་གི་ཕ་
རབས་བུ་རབས་ཀྱི་ལོ་རྒྱུས་གྲ་དག་པར་བྲིས་ཏེ་གླེགས་བམ་གྱི་ཕྲེང་བ་བསྒྲིགས་
ཡོད་པ་བདག་ཅག་གི་མིག་སྔར་མངོན་གསལ་དུ་གྲུབ་པ་ལགས་སོ།།
ང་ཚོ་ལ་མཚོན་ན། ཁྱིམ་གཞི་ལྟ་བུའི་ཁྱབ་ཅུང་ཟད་ཆུང་སའི་ལོ་རྒྱུས་
ཕར་ཞོག ཡ་རབས་ཀྱི་མིག་དཔེ་དམ་པ་ངེས་དོན་གྱི་བླ་མ་དང་། མཁས་
ཆེན་གནམ་གྱིས་ས་བཀབ་པ་ལྟ་བུ་མང་པོའི་མཛད་རྗེས་དང་རྣམ་ཐར་ཅུང་
ཟད་ཙམ་ཡང་གཏན་ནས་མི་འདུག་པ་དང་། འཛམ་གླིང་ན་ལོ་རྒྱུས་ཀྱི་རིན་
ཐང་ཆེ་བའི་དགོན་སྡེ་ཁག་ཆེ་ཆུང་བགྲང་གིས་མི་ལང་བ་རྣམས་དང་། ད་དུང་
ཁྱད་དུ་འཕགས་པའི་གནས་ཆེན་དང་། སྐུ་གསུང་ཐུགས་རྟེན་སོགས་བྱུང་
རབས་ལོ་རྒྱུས་ཕུགས་གཏིང་རིང་ཞིང་། གཙུག་ལག་ཁང་སོགས་ལོ་རྒྱུས་རིང་
བའི་རྟེན་དང་བརྟེན་པ་མང་པོར། རང་གི་བྱུང་བ་མཚོན་པའི་ཡིག་ཚང་
གཤིས་དག་ཅིག་ཕར་ཞོག ཁ་ཤས་ལ་གླེགས་བུ་རེ་ཟུང་ཙམ་ཡང་ངོམ་རྒྱུ་མེད་
སྟབས་ཀྱིས་དགོན་པ་ལ་མཚོན་ན་རང་ཉིད་ཕྱག་འདེབས་མཛད་མཁན་གྱི་ཕ་
མེས་ཀྱང་གང་ཡིན་ཤེས་མི་ཐུབ་པའི་གནས་ཚུལ་ངོ་གནོང་བ་དེང་སྐབས་མང་
པོ་ཞིག་འདུག་པ་ཕྲན་གྱིས་ངོས་འཛིན་བྱེད་མི་དགོས་སོ།།
ཡང་ན། བོད་རང་གི་ལོ་རྒྱུས་ཆོས་འབྱུང་མང་པོ་ཞིག་ཀྱང་། བདེན་
དོན་གནས་ལུགས་ཀྱི་སྟེང་དུ་མ་སོང་བར། རྟ་མོག་མོག་གི་སྤུ་ལྟར་རབ་རིབ་ཀྱི་
གནས་སུ་གྱུར་ཡོད་པ་དང་། ཡུལ་དང་མི་སྡེ་གང་ཞིག་ཡིན་རུང་། གནས་



༄༅།ཡེ་རང་སྙིང་ནས་མཆོད་པའི་མེ་ཏོག།
361
སྐབས་དང་གསལ་ཆ་ཡོད་པའི་དུས་ཚིགས་སུ། དཔྱད་གཞིའི་ལོ་རྒྱུས་དང་
།
རྨང་གཞིའི་ས་བོན་ཙམ་འདེབས་པ་ལའང་དོ་སྣང་མི་བྱེད་པར་ལོ་རབས་དུས་
རབས་ཀྱི་ཡུན་འགྱངས་སུ་སོང་བའི་སྟབས་ཀྱིས་རེད། དེ་ཡིས། ང་ཚོ་ལ་
གསལ་ཆ་ཡོད་པའི་དུས་སུ་ལོ་རྒྱུས་ཀྱི་རྨང་གཞི་བཟོ་བ་ནི་རྟོགས་དགོས་པ་ཞིག་
གོ།
འགའ་ཞིག་གི་བསམ་པར། ཡུལ་གྲུ་ཆེ་ཞིང་མི་གྲངས་མང་བ་དང་།
ཕྱོགས་སུ་གྲགས་ཆེ་བ་དེ་དག་གི་སྐོར་གྱི་ལོ་རྒྱུས་ལ་དོ་སྣང་བྱེད་པ་གལ་ཆེར་
བསམས་ཤིང་། ཡུལ་དང་མི་སྡེ་རྒྱ་མི་ཆེ་བ་དང་། ལོ་རྒྱུས་ཡོངས་སུ་མ་གྲགས་
པ་ལྟ་བུའི་རིགས་ལ། དོ་སྣང་བྱེད་མི་དགོས་སྙམ་སྟེ་གལ་ཆུང་དུ་བརྩི། ང་
ཚོས་ནི། རང་དང་འབྲེལ་ཡོད་ཀྱི་ཤེས་རིག་དང་། ལོ་རྒྱུས་ཀྱི་སྐོར་ཡོད་དོ་
ཅོག་ལ་དོ་སྣང་བྱེད་འོས་པ་དང་། བྱེད་དགོས་པ་ཞིག་ཀྱང་ཡིན། དེ་ནི་རང་
རང་གི་ལས་འགན་བསྒྱུར་བཀོད་མི་བཏུབ་པ་ཞིག་ཏུ་བཤད་ཆོག ལྷག་པར་
དུ་ཡུལ་གྲུ་ཆུང་ཤས་དང་། ལོ་རྒྱུས་ཡོངས་སུ་མ་གྲགས་པའི་གནས་ཆེན་དང་།
དགོན་སྡེ་ཆེ་ཆུང་སོགས་ཀྱི་ལོ་རྒྱུས་ལ་དོ་སྣང་ལྷག་པར་མ་བྱས་ན། དེ་དག་
ཉམས་སྟོར་བརླག་རྐྱེན་འབྱུང་སླ་ཞིང་། ནམ་ཞིག་ན་དེ་དག་གི་ལོ་རྒྱུས་དང་།
ཤེས་རིག་གི་རྣམ་པ་གང་འདྲ་ཞིག་བྱུང་མྱོང་བའི་གནས་ཚུལ་ཙམ་ཡང་ཤེས་
དཀའ་བ་དང་། ཀུན་ནས་རྨོངས་པའི་སྐབས་ཤིག་ངེས་པར་འབྱུང་སྲིད་པ་ནི།
འདས་པའི་ལོ་རྒྱུས་དག་གིས་ང་ཚོར་མངོན་སུམ་དུ་བསྟན་ཡོད་པ་དེ་ག་རང
རེད།
དེས་ན་ཕྱོགས་དེ་དག་ལ། དོ་སྣང་ལྷག་ཙམ་གནང་དགོས་པ་ཤིན་ཏུ་
གལ་ཆེ་བས། ཆོས་ཆར་དུས་དེབ་འདི་ཉིད་ནི་ང་ཚོ་ལ་སྙན་སྐུལ་དུ་འཁྲོལ་བའི་



362
༄༅།།མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
ཅོང་བརྡ་ཟབ་མོ་ཞིག་ཀྱང་ཡིན་པ་དོན་གྱིས་ཤེས་ཤིང་ཚུལ་དེ་ཉིད་ལ་རྗེས་སུ་ཡི་
རང་གི་བསམ་པས། ཕྲན་ནས་ཀྱང་འདི་ཙམ་ཞིག་ཞུ་སྟེ། སྤྱིར་ང་ཚོའི་མཁྱེན་
དཔྱོད་ཀྱི་ནོར་དང་ལྡན་པའི་གཟུ་བོར་གནས་པ་རྣམས་ཀྱིས་དཔྲལ་བའི་མིག་
རྒྱང་རིང་བའི་རྣམ་ཐར་བདག་གིར་མཛད་དེ། སྒོ་ཀུན་ནས་བོད་ཀྱི་སྤྱི་ནོར་
བོད་བརྒྱུད་ནང་བསྟན་རིག་གཞུང་གི་སྐོར་དང་། ཤེས་རིག་ལོ་རྒྱུས་ཆེ་ཆུང་
མཐའ་དག་ཉམས་པ་སོར་ཆུད་དང་། མ་ཉམས་གོང་འཕེལ་དུ་གཏོང་བའི་
འབད་འབུངས་ཀྱི་རྩོལ་བ་རྟག་ཏུ་གལ་ཆེ་བར་མཐོང་ཞིང་། ལྷག་པར་རང་
རྒྱུས་རང་ལ་མི་གསལ་བ། ཤེས་རིག་གི་ནོར་དང་བྲལ་བ་ཞིག་ཡིན་ཚེ། སྤྱང་
གྲུང་ལྡན་པའི་སྤྲེའུ་དང་དུད་འགྲོ་དང་མི་གཉིས་པའི་ཕྱིར། བོད་ཀྱི་གནའ་
རབས་དེང་རབས་ཀྱི་ལོ་རྒྱུས་དང་ཤེས་རིག་སྣ་ཚོགས་པ་དུས་འགྱུར་གྱི་ནང་དུ་
འཕོ་འགྱུར་མི་ཤོར་བ་དང་། ང་ཚོ་བོད་ཀྱི་མི་རིགས་ཙམ་དུ་མ་ཟད། ས་ཆེན་
པོའི་སྟེང་དུ་གནས་པའི་འགྲོ་བ་མིའི་རིགས་ཀུན་ལ་གསོས་སྨན་ལྟ་བུར་ཕན་
ཐུབ་པའི་རིན་ཐང་དཔག་པར་དཀའ་བ་དང་ལྡན་པ་ཞིག་ཡིན་ནོ། ངང་ཚུལ་
དེ་དག་མི་ཤེས་རྨོངས་པའི་རྒྱ་ལ་ཚུད་པ་ལས་ཐར་བར་བྱས་ཏེ། ཀུན་གསལ་གྱི་
སྒྲོན་མེ་ཞིག་སྦར་བ་ལ། ལྷག་བསམ་རྣམ་པར་དག་པའི་སོར་བཅུའི་སྙིམ་པད་
ཀྱི་འདབ་ཕྲེང་སྙིང་ཁར་བཀོད་དེ་བཀའ་དྲིན་ཆེ་ཞུ་བ་དང་ཆབས་ཅིག་རང་
རེའི་མི་རིགས་འདིའི་ནང་བསྟན་ཤེས་རིག་དང་། ལོ་རྒྱུས་ཤེས་བྱ་སོགས་སྣ་
ཚོགས་ཆོས་ཀྱི་ཆར་རྒྱུན་འཛད་མེད་འདོད་རྒུར་འཇོ་བའི་དགེ་མཚན་ལས།
བོད་ཀྱི་རིག་གཞུང་སྤྱི་དང་བྱེ་བྲག་ཐམས་ཅད། དཔྱིད་ཀྱི་དཔལ་མོ་ལྟར་རབ་
ཏུ་རྒྱས། འཇིག་རྟེན་ཡངས་པའི་རྒྱལ་ཁམས་ཀུན་ཏུ་སྔ་ན་མེད་པའི་བདེ་སྐྱིད་
དབྱར་གྱི་ལང་ཚོ་རྣམ་པར་བཞད་པའི་ཡིད་ཆེས་ཟབ་མོས་སེམས་ཀྱི་ཁང་བུ་



ཡི་རང་སྙིང་ནས་མཆོད་པའི་མེ་ཏོག།
363
ཡོངས་སུ་གང་བ་དང་བཅས་ཏེ་སླད་མར། ང་ཚོའི་དུས་རབས་འདིར་ཆེས་
དགོས་མཁོ་དང་། རིན་ཐང་ཆེ་བའི་ཆོས་ཆར་དུས་དེབ་ཀྱི་མཛའ་བཤེས་ཆེན་
པོ་ཁྱེད་ཉིད་མངོན་པར་འབྱོན་པ་ལ། སྙིང་ཐག་པ་ནས་དགའ་སྤྲོའི་མཆོད་
བསུ་དང་ཡིད་ཀྱི་རེ་འདུན་སྟོང་གི་མིག་འབུར་ཤར་རིའི་རྩེ་ལ་གཏད་ནས་སྒུག་
ཡོད་ཅེས་ཞུའོ།།



364
ཀློག་མཁན་གྱིས་བསྐུར་བའི་འཕྲིན་ཡིག
གངས་རྒྱན་མེ་ཏོག་ཅེས་པའི་དུས་དེབ་རྩོམ་སྒྲིག་པའི་ལྷན་ཚོགས་ཀྱི་བློ་
མཐུན་རྣམ་པ་ལགས།
རྣམ་པར་དགེ་བའི་དུས་ཀྱི་ཆར་ཁྱེད་ཅག་གིས་གངས་ཅན་མི་རིགས་
འདིའི་རྣ་བའི་བཅུད་ལེན་དང་། མིག་གི་བདུད་རྩིར་བསྟན་པའི་རྩོམ་ཡིག་
རྩོམ་སྒྲིག་བགྱིད་པའི་ལས་ལ་བྲེལ་བ་ཆེའམ།
ཁྱེད་ཅག་རྩོམ་སྒྲིག་པ་རྣམས་ཀྱིས་ལྷག་བསམ་རྣམ་པར་དག་པའི་ངང་
ནས་ཀུན་ཕན་གྱི་མཐུན་རྐྱེན་ལེགས་པར་བསྒྲུབས་ཏེ། རྒྱ་ཆེའི་ཀློག་པ་པོ་སྟོང་
ཕྲག་མང་པོའི་སྙིང་གི་གཅེས་ནོར་དུ་གྱུར་པའི་རྩོམ་རིག་གི་ཟིལ་དངར་དོག་
པས་རབ་ཏུ་ཕྱུག་ཅིང་། སྙན་འཇེབས་དྲུག་འགྱུར་གྱི་དགེ་མཚན་འབར་བའི་
གངས་རྒྱན་མེ་ཏོག་ཅེས་པའི་དུས་དེབ་འདི་ཉིད་གྲོང་ཁྱེར་ནས་གྲོང་བརྡལ་
དང་། གྲོང་བརྡལ་ནས་ཞིང་སྡེ་དང་། ཞིང་ སྡེ་ནས་ནེའུ་གསིང་གཡུ་ཡི་
འཇའ་ཚོན་ཐགས་སུ་བསྐྲུན་འདྲའི་རྩྭ་ཐང་བཅས་ལ་ཐང་མར་བརྡལ་བའི་རྨད་
བྱུང་དགེ་མཚན་གྱི་སྣང་བ་དཀར་པོ་འགྲོ་འདིའི་མིག་གི་བཅུད་དུ་བསྟར་བ་
དང༌། རྒྱ་ཆེའི་བོད་རིགས་མང་ཚོགས་ཀྱིས་དགའ་མགུས་བསྔགས་པའི་མེ་
ཏོག་གཏོར་བའི་གནས་སུ་གྱུར་བཞིན་གདའ་ལགས།
སློབ་གྲྭ་ཆུང་འབྲིང་གི་དགེ་སློབ་དང་། སློབ་གྲྭ་ཆེན་མོའི་སློབ་མ། རྒྱ་



༄༅།ཀློག་མཁན་གྱིས་བསྐུར་བའི་འཕྲིན་ཡིག།
365
ཆེའི་རོང་འབྲོག་པའི་ན་གཞོན་ཕོ་མོ་རྣམས་ཀྱིས་སློབ་གསེང་གི་དུས་ཚོད་དང་།
རྩྭ་ཐང་དུ་ཕྱུགས་འཚོ་ཞོར་དང་། ཞིང་ཁར་ལས་ཀ་ལས་པའི་ངལ་གསོའི་བར་
མཚམས་སུ། གངས་རྒྱན་མེ་ཏོག་གི་སྟེང་དུ་བཀོད་པའི་སྒྲུང་གཏམ་དང་།
སྙན་ངག གླུ། ལ་གཞས། དམངས་ཁྲོད་གཏམ་རྒྱུད། ལོ་རྒྱུས། དཔྱད་
རྩོམ་བཅས་ཀློག་བཞིན་ཡོད་པ་དང་། རྩོམ་ལེགས་པོ་དང་ཚིག་འབྲུ་ལེགས་
ཤོས་རྣམས་ཟིན་བྲིས་སུ་བཏབ་ནས་བློར་སྐྱོར་ནས་རང་གི་རྩོམ་རྩལ་སྦྱོང་བའི་
མ་དཔེ་བྱེད་བཞིན་མཆིས།
གངས་རྒྱན་མེ་ཏོག་གིས་རྒྱ་ཆེའི་ཤེས་ལྡན་སྐྱེ་བོའི་ཡིད་ཀྱི་བརྟན་པ་
དབང་མེད་དུ་འཕྲོག་པ་དང་། ཁོང་ཚོས་དགའ་བའི་ཉམས་དང་དགོད་པའི་
འཛུམ་དང་བཅས་དུས་དེབ་ཉིད་ལ་རོལ་བའི་རྩེ་དགའ་འབྱམས་སུ་ཀླས་པའི་རྒྱུ་
མཚན་ནི། དུས་དེབ་འདིའི་སྟེང་དུ་བཀོད་པའི་རྩོམ་ཡིག་སྣ་ཚོགས་ནི་བོད་
རང་ཉིད་ཀྱི་ཡི་གེ་བཀོལ་ནས་བརྩམས་པའི་སྤྱི་ཚོགས་གསར་བའི་དོན་བཟང་གི་
གནས་ལུགས་སྟོན་པ་དང་། དུས་སྐབས་གསར་བའི་ཁྱད་ཆོས་ཀྱིས་ཕྱུག་པའི་
སྒྲུང་གཏམ་དང་སྙན་ངག་ཤས་ཆེ་བ་དང་གཅིག བོད་རིགས་མང་ཚོགས་ཀྱི་
ཁྲོད་དུ་དར་ཆེ་ཞིང་བཤད་པ་དང་ཉན་པར་སྤྲོ་བའི་གནའ་གཏམ་དང་། ལ་
གཞས། གླུ་བཅས་བཀོད་ཡོད་པ་དང་གཉིས། གནའ་རྩོམ་གྲགས་ཆེན་དང་།
ལོ་རྒྱུས། དཔྱད་རྩོམ་བཅས་བཀོད་ཡོད་པ་དང་གསུམ། ཚན་རིག་ཤེས་བྱ་
དང་། མཐོང་ཐོས་ངོ་མཚར་ཅན་སོགས་བཀོད་ཡོད་པ་དང་བཞི་བཅས་ཀྱི་
རྐྱེན་ཡིན་པར་ངེས།
གཞན་ཡང་ཁ་ཅིག་གིས། བོད་རང་ཉིད་ཀྱི་རྩོམ་སྟངས་དང་རྩོམ་སྲོལ་
ནི་རྒྱལ་མཚན་གྱི་ཏོག་ཏུ་བཀོད་དེ་མི་རིགས་གཞན་གྱི་རྩོམ་ཡིག་དང་རྩོམ་



366
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
སྟངས་ནི་མི་གཙང་བཤང་གཅིའི་ཁྲོད་དུ་འདོར་བཞིན་ཡོད། ལྟ་ཚུལ་དེ་དག་
ནི་འཇིག་རྟེན་གྱི་ཤེས་རིག་དར་བའི་ཆོས་ཉིད་དང་འགལ་བའི་ཕྱོགས་ལྷུང་དྲི་
མ་ཅན་གྱི་འདོད་ཚུལ་འབའ་ཞིག་ཏུ་སེམས་ཏེ། རང་མི་རིགས་ཀྱི་རྩོམ་རིག་
དང་རིག་པའི་གཞུང་ལུགས་ཀྱི་རྒྱ་ཇེ་ཆེ་དང་། སྤུས་ཇེ་ལེགས། སྣ་ཇེ་མང་དུ་
གཏོང་དགོས་ན། ངེས་པར་མི་རིགས་གཞན་གྱི་རྩོམ་རིག་དང་རིག་པའི་
གཞུང་ལུགས་ཀྱི་ལེགས་པའི་ཆ་སྡུད་ལེན་བྱེད་དགོས་པ་དང་། མི་རིགས་
གཞན་གྱི་རྩོམ་སྟངས་བཟང་པོར་ལད་མོ་བྱས་ཏེ་རྩོམ་རིག་དར་སྤེལ་བྱེད་པ་ནི་
ཕན་འབྲས་བཟང་པོ་བསྐྲུན་པའི་བྱེད་ཕྱོགས་ཤིག་དང་། གངས་ཅན་བོད་ཀྱི་
ཕ་མེས་ཡང་མེས་ཀྱི་རིང་ནས་དར་བའི་ལུགས་སྲོལ་བཟང་པོ་ཞིག་ཡིན་པར་མ་
ཟད། སྔོན་ཐོན་གྱི་གོམ་པའི་སྟངས་སྟབས་ཤིག་ཀྱང་ཡིན་ནོ།།
སླད་མར་རྩོམ་རིག་གི་མེ་ཏོག་སྣ་བརྒྱ་ལྷུགས་པར་བཞད་པའི་གངས་
རྒྱན་མེ་ཏོག་གིས་ངེས་པར་དུ་རྩ་བའི་རྩ་དོན་བཞི་རྒྱུན་འཁྱོངས་དང་
། མེ་ཏོག་
མཉམ་བཞད་དང་། མཁས་བརྒྱ་འགྲན་གླེང་གི་བྱེད་ཕྱོགས་ལག་ལེན་མཐར་
ཕྱིན་བྱས་ནས་གངས་ཅན་བོད་ཀྱི་རྩོམ་རིག་གི་དགའ་ཚལ་དར་རྒྱས་གོང་འཕེལ་
དུ་གཏོང་བར་བྱས་རྗེས་ལེགས་པོ་འཇོག་དགོས།
ཞེས་དྷཱི ཚ་སྦྱིན་པ་དར་རྒྱས་ཀྱིས་བྲིས་ཏེ་སྤྲིངས་པ་དགེའོ།།



367
ལྷོ་ཁའི་རྩོམ་རིག་སྒྱུ་རྩལ་བཀླགས་རྗེས་ཀྱི་
འཆར་སྣང་ཚིག་གི་མེ་ཏོག
ལྷུན་གྲུབ་ལྔ་རིག་ངོ་མཚར་ལྟད་མོ་འབུམ། ཅིག་ཅར་སྣང་བ་སྲིད་ཞིའི་
མེ་ལོང་མཆོག། སྣོད་བཅུད་དགེ་བའི་དཔལ་དུ་འདོད་འཇོ་བའི། དཔྱོད་
ལྡན་མཁས་པའི་སྤྱི་ནོར་འདི་ཀོ་རྨད།།
ཅེས་ཤིས་པ་བརྗོད་པའི་བདེན་ཚིག་ལེགས་བརྗོད་སྐྱེ་བ་ལྔ་བའི་དུང་གི་
སྒྲ་དབྱངས་ཀྱིས་མདུན་བསུས་ཏེ། དེ་ཡང་ཕྱི་ནང་གཙུག་ལག་གི་གདུགས་
དཀར་གྱེན་དུ་འདེགས་པ་ལ་ལྷག་བསམ་རྣམ་པར་དག་པའི་ཐུགས་བསྐྱེད་ཀྱི་
དཔུང་པ་རབ་ཏུ་བརླིང་བའི་མཐུ་ཆེས་ཆེར་བརྟས་པས། བསིལ་ལྡན་ཁ་བའི་
ལྗོངས་ཀྱི་གཅེས་ནོར་བཅུ་ཕྲག་རིག་གནས་ལ་བྱས་རྗེས་བསམ་གྱིས་མི་ཁྱབ་པ་
གནང་ཞིང་། ཤེས་ཡོན་ཅན་སོགས་རྒྱ་ཆེའི་ཀློག་པ་པོ་རྒན་དར་གཞོན་གསུམ་
གྱི་བློ་གྲོས་དགའ་སྟོན། ལྷོ་ཁའི་རྩོམ་རིག་སྒྱུ་རྩལ་རྩོམ་སྒྲིག་ལྷན་ཚོགས་ཀྱི་བློ་
མཐུན་རྣམ་པ་ལགས།
རྣམ་པར་དགེ་བའི་དུས་ཀྱི་ཆར། ཁྱེད་ཅག་གི་གསང་གསུམ་གྱི་མཛད་
སྒོ་འབྱམས་སུ་ཀླས་པ་གངས་ཅན་མི་རིགས་འདིའི་མིག་གི་བདུད་རྩི་དང་རྣ་ཡི་
བཅུད་ལེན་དུ་བསྐྲུན་པའི་ལས་སུ་བྲེལ་བ་ཆེའམ།
དེ་ཡང་རྒྱ་ཁྱོན་གྱིས་ཡོངས་སུ་ཁེབས་པའི་ས་ཆེན་གོ་ལ་ཡངས་པའི་ཁོར་



368
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།།
ཡུག་ཀུན་ལ། བགྲང་བྱ་མི་ཉུང་བ་ཞིག་གི་རིང་དུ་འདྲེན་བྱེད་རྣམ་སད་ཀྱི་བུ་
ཡིས་མཐོང་དཀའ་ཞིང་། སྒྲ་འཛིན་མི་ཡུལ་གྱི་བུ་མོས་ཐོས་དཀའ་བའི་བོད་
རིགས་ཐུན་མོང་གི་རྨད་བྱུང་དམངས་ཁྲོད་རྩོམ་རིག་སོགས་ལྔ་རིག་ནོར་བུའི་
ཚོམ་བུ་མང་པོ་འཛམ་གླིང་ནོར་འཛིན་གྱི་བུ་མོའི་འགྲམ་སྟེགས་ཀུན་ལ་ཁྱབ་
གདལ་དུ་སྤེལ་སླད་ཀུན་ཕན་ཡོན་ཏན་གྱིས་རབ་ཏུ་ཕྱུག ཡངས་པའི་མཁྱེན་
དཔྱོད་ཀྱི་ཁོ་ལག་རྒྱས་པའི་བློ་མཐུན་རྩོམ་སྒྲིག་པ་རྣམས་ཀྱིས་མི་ཤིགས་ལྷག་
བསམ་རྣམ་པར་དག་པའི་ངང་ནས་ཀུན་ཕན་དགེ་ལེགས་ཀྱི་སྦྱོར་བ་ལེགས་པར་
བསྒྲུབས་ཏེ་རྒྱ་ཆེའི་ཀློག་པ་པོ་ཁྲི་སྟོང་མང་པོའི་སྙིང་ཤ་ཁོལ་མའི་གཏིང་གི་
གཅེས་ནོར་དུ་གྱུར་པ་ཕྱི་ནང་གཙུག་ལག་སྣ་ཚོགས་ཀྱི་ཟིལ་མངར་དོག་པའི་རོ་
མཆོག་གིས་རབ་ཏུ་ཕྱུག་ཅིང་། སྙན་འཇེབས་དྲུག་འགྱུར་གྱི་ཚངས་དབྱངས་
མཛེས་པའི་འདབ་མ་སྟོང་ཕྲག་ཏུ་བརྩེགས་པའི་མཚར་སྡུག་ཕྱོགས་སུ་འབར་
བའི་རླབས་ཆེན་ཤེས་རིག་གི་མཛེས་རྒྱན་དམ་པ་ལྷོ་ཁའི་རྩོམ་རིག་སྒྱུ་རྩལ་ཅེས་
པའི་དུས་དེབ་འདི་ཉིད་གྲོང་ཁྱེར་ནས་གྲོང་རྡལ། གྲོང་རྡལ་ནས་ཞིང་སྡེ།
ཞིང་སྡེ་ནས་རྩྭ་ཐང་བཅས་ས་ཆེན་ཡངས་པའི་ཁོར་ཡུག་ཀུན་ལ་ཐང་མར་
བརྡལ་བའི་རྨད་བྱུང་མྱ་ངན་མེད་པའི་དགེ་མཚན་གྱི་བདུད་རྩིའི་སྣང་བ་དཀར་
པོ་འགྲོ་བ་འདིའི་མིག་གི་བདུད་རྩི་དང་རྣ་ཡི་བཅུད་ལེན་དུ་བསྟར་བ་ནི་གཞལ་
བར་དཀའ་བའི་བཀའ་དྲིན་གྱི་གནས་སུ་གྱུར་པ་དང་། རྒྱ་ཆེའི་བོད་རིགས་
མང་ཚོགས་རྣམས་ཀྱི་བཀྲེས་པའི་ཟས་དང་སྐོམ་པའི་ཆབ་རྒྱུན་དུ་གྱུར་ཙ་ན།
དགའ་མགུས་གནམ་མཆོངས་བྱེད་པ་དང་། བསྟོད་བསྔགས་ཀྱི་མེ་ཏོག་གཏོར་
བའི་གནས་སུ་ཆེའོ།།
མི་རིགས་རང་ཉིད་ཀྱི་སྐད་ཡིག་གི་རྩོམ་རིག་སྣ་འཛོམས་གང་ལ་གང་



༄༅།།ལྷོ་ཁའི་རྩོམ་རིག་སྒྱུ་རྩལ་བཀླགས་རྗེས་ཀྱི་འཆར་སྣང་ཚིག་གི་མེ་ཏོག།
369
འཚམས་དང་། གང་གི་འདོད་མོས་ཇི་བཞིན་རིས་མེད་ཕྱོགས་སུ་སྤེལ་བའི་
དུས་ནས་བཟུང་། དབེན་ཞིང་འཇམ་པའི་རི་ལུང་དང་། མཛེས་ཤིང་སྡུག་
པའི་རྩྭ་ཐང་། སྙོམས་ཤིང་བདེ་བའི་ཞིང་ཐང་བཅས་སུ། དུས་དེབ་ནང་དུ་
ཡོད་པའི་སྒྲུང་གཏམ་དང་། སྙན་ངག གཉེན་བཤད་དང་སྟོན་བཤད། མི་
སེམས་དབང་མེད་དུ་འགུགས་པའི་གླུ་དབྱངས་དང་། གཞས་མ་གཏམ་སོགས་
སྤྱི་ཚོགས་ཀྱི་འཚོ་བ་མཚོན་པའི་དགེ་བའི་འབེལ་གཏམ་བཅས་ཀྱིས་ཕྱོགས་དང་
ཕྱོགས་མཚམས་མེད་པར་ཁྱབ་བཞིན་པའི་བོད་རིགས་སྤུན་ཟླ་རྣམས་ཀྱི་ཁྲོད་དུ་
ངེས་དོན་གྱིས་སྔ་ན་མེད་པའི་རྩོམ་རིག་གི་དཔལ་ཡོན་དབྱར་མཚོ་ལྟར་འཕེལ་
ཞིང་། དཔྱིད་དཔལ་ལྟར་རྒྱས་པའི་ངོ་མཚར་གྱི་རྣམ་པ་གསར་བ་ཞིག་ཤར་བ་
ནི་དུས་དེབ་ཁྱེད་ཉིད་ཀྱི་དགེ་མཚན་དང་བླ་ན་མེད་པའི་འཕྲིན་ལས་ཡིན་ནོ།།
ཁྱད་པར་དབེན་པའི་རི་སུལ་གྱི་ཤཱཀྱའི་དགེ་འདུན་པ་རྣམས་ཀྱིས་དུས་
དེབ་འདི་ཉིད་སྙིང་གི་གཅེས་ནོར་དུ་བཞག་ནས་མུ་མཐུད་འབྲི་ཀློག་བྱེད་པ་
དང་། སྒྲུང་གཏམ་དང་སྙན་རྩོམ་སོགས་ལ་ལད་མོ་བྱས་ནས་རྩོམ་རིག་འབྲི་
སྲོལ་སྦྱངས་གཞི་བྱེད་ཅིང་། སློབ་གྲྭ་ཆེ་འབྲིང་ཆུང་གསུམ་གྱི་དགེ་སློབ་རྣམས་
ཀྱིས་ཀྱང་དུས་དེབ་འདིའི་སྟེང་གི་བརྗོད་བྱའི་དོན་ཟབ་ཅིང་རྗོད་བྱེད་ཀྱི་ཚིག་
སྦྱོར་མཛེས་པའི་སྙན་རྩོམ་དང་གནའ་རབས་གསལ་བའི་ལོ་རྒྱུས་སོགས་ཡིད་
སྐྱོར་བྱེད་པ་དང་། ཞིབ་གཟིགས་བྱས་ཏེ་སློབ་མའི་སྦྱངས་གཞིའི་དེབ་ཏུ་སྡུད་
ལེན་བྱེད་པ།
གཞན་ཡང་རྒྱ་ཆེའི་རོང་འབྲོག་པའི་ན་གཞོན་ཕོ་མོ་རྣམས་ཀྱང་རྩྭ་ཐང་
དུ་ཕྱུགས་འཚོ་ཞོར་རམ་ཞིང་ཁའི་ལས་ཀ་ལས་པའི་ངལ་གསོ་སོགས་ཀྱི་སྐབས་
སུ་ཡང་ དུས་ དེབ་ཀློག་ འདོན་ བྱེད་ པ་ དང་། དུས་ དེབ་ ལས་ སྒྲུང་ ཐུང་།



370
༄༅།།མུ་འཛོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
འབོལ་རྩོམ། གཞས་མ་གཏམ་སོགས་བློར་བཟུང་ནས་གནའ་གཏམ་བཤད་པ་
དང་གླུ་གཞས་ལེན་པ་མ་ཟད། ད་དུང་ལ་ལས་དུས་དེབ་རང་གི་ལུས་དང་གྲིབ་
མ་བཞིན་འགྲོགས་ནས་ཕྱུགས་རིགས་ཀྱི་རྗེས་སུ་ཡང་དུས་ཚོད་ཆུད་ཟོས་སུ་མ་
བཏང་བར་དུས་དེབ་ལ་རྣམ་པ་ཀུན་ཏུ་མི་འབྲལ་བའི་བཅོས་མིན་གྱི་མཛའ་
སེམས་གསར་བ་ཞིག་གིས་བཅངས་པ་ལགས་སོ།།
ཨེ་མ། དཔྱིད་ཀྱི་ན་བུན་རི་ལུང་ལ་འདུ་བ་དང་། བུང་བའི་ཚོགས་
རྣམས་སྐྱེད་ཚལ་ལ་འཁོར་བ་བཞིན། རྒྱ་ཆེའི་ཀློག་པ་པོ་རྒན་དར་གཞོན་
གསུམ་དུས་དེབ་ཁྱེད་ཉིད་ལ་རོལ་བའི་རྩེ་དགའ་འབྱམས་སུ་ཀླས་པའི་རྒྱུ་མཚན་
དང་། ཤེས་ལྡན་སྐྱེ་བོ་མང་པོའི་ཡིད་ཀྱི་བརྟན་པ་དབང་མེད་དུ་འཕྲོག་པའི་
ལྕགས་ཀྱུ་ལྟ་བའི་དགེ་མཚན་ཅི་ཡིན་ཞེ་ན།
དུས་དེབ་ ཐོག་ བཀོད་ པའི་ རྩོམ་རིག་སྣ་ཚོགས་ནི་བོད་ རིགས་ མང་
ཚོགས་རང་ཉིད་ཀྱི་སྐད་ཡིག་གིས་བྱས་ཤིང་། སྤྱི་ཚོགས་གསར་བའི་དོན་
བཟང་གི་སྐྱེ་དངོས་ཀྱི་རྣམ་པ་དང་གཤིས་ལུགས་སྟོན་པའི་ཁྱད་ཆོས་ལྡན་པ་
དང་གཅིག མང་ཚོགས་ཀྱི་ཁྲོད་དུ་དར་སྲོལ་ཧ་ཅང་ཆེ་བའི་གླུ་གར་དང་ལ་
གཞས། གཉེན་བཤད་དང་གནའ་རབས་གསལ་བའི་ལོ་རྒྱུས་དང་གནའ་
གཏམ་སྒྲུང་ཐུང་དང་དྲི་བ་དྲིས་ལན། དཔྱད་རྩོམ་དང་བསྒྱུར་རྩོམ། གནའ་
རྩོམ་གྲགས་པ་ཅན་དང་ཚན་རིག་ཤེས་བྱ། འཇིག་རྟེན་དུ་ངོ་མཚར་བའི་
གཏམ་སོགས་ཉམས་པ་སོར་ཆུད་དང་དངོས་ཡོད་རྒྱུན་བསྲིངས་བྱས་ཏེ་རྒྱ་ཆེའི་
ཀློག་པ་པོ་སྐྲ་དཀར་རྒན་པའི་རིགས་དང་། སོ་དཀར་གཞོན་པའི་རིགས་ཀྱི་
མིག་གི་བདུད་རྩི་དང་རྣ་ཡི་བཅུད་ལེན་དུ་བཀྲམ་པ་དང་གཉིས། སྤྱི་ཚོགས་
རིང་ལུགས་ཀྱི་ལམ་སྲོལ། དུས་རབས་གསར་བའི་མདུན་སྐྱོད་ཀྱི་གོམ་སྟབས།



༄༅།།ལྷོ་ཁའི་རྩོམ་རིག་སྒྱུ་རྩལ་བཀླགས་རྗེས་ཀྱི་འཆར་སྣང་ཚིག་གི་མེ་ཏོག།
371
ཡང་དག་ པའི་སྲིད་ཇུས་ཀྱི་བྱེད་ཕྱོགས་དང་འཐབ་ཕྱོགས་ སྟོན་པ། ཞིང་
འབྲོག་ས་ཁུལ་གྱི་རིག་གནས་འཚོ་བ་གསོན་ཉམས་ཅན་དུ་གཏོང་བའི་ཐབས་
ཕྱོགས་སྟོན་པ་དང་གསུམ། མི་རིགས་རང་ཉིད་ཀྱི་རྩོམ་པ་པོའི་རྩོམ་རིག་
འདེམས་བཀོད་བྱེད་པ་དང་། བློ་མཆོག་དམན་ཐམས་ཅད་ཀྱི་བློ་སྣ་རིག་པའི་
གཞུང་ལུགས་སུ་འགུག་པའི་ལྕགས་ཀྱུ་དང་། བསིལ་ལྡན་ཁ་བའི་ལྗོངས་ཀྱི་
བཅུ་ཕྲག་རིག་པའི་གཞུང་ལུགས་ཀྱི་རྒྱུན་མི་ཉམས་དར་རྒྱས་སུ་གཏོང་བའི་དགེ་
མཚན་བཅས་ལྡན་པས་བླ་ན་མ་མཆིས་ཤིང་ངོ་མཚར་བའི་སྤྱི་ནོར་ཞིག་ཏུ་གྱུར་
པ་རེད།
ད་དུང་མི་རིགས་གཞན་གྱི་རྩོམ་རིག་འབྲི་སྟངས་ཏེ། སྲོལ་རྒྱུན་སྙན་
ངག་ལྟར་རྣམ་པ་དང་མཚོན་ཚུལ། ཚིག་འགྲོས་དང་ཡིག་འབྲུའི་གྲངས་ཀ་
སོགས་ལ་ངེས་སྲོལ་དང་ཚོད་འཛིན་ནན་མོ་མེད་པར་རྩོམ་པ་པོའི་སེམས་ཀྱི་
བརྩེ་དུང་གི་རྣམ་པའི་འགྱུར་བག་ལྟར་གང་ལ་གང་དགར་འབྲི་རུང་བའི་རང་
མོས་སྙན་ངག་སྟེ། མི་རིགས་གཞན་གྱི་རྩོམ་སྟངས་ལ་སློབ་སྦྱོང་བྱས་ནས་དར་
ཞིང་རྩོམ་སྟངས་གསར་བའི་སྙན་ངག་མཛེས་མ་འདིའང་། གངས་ཅན་ལྔ་
རིག་གི་ནོར་བུའི་ཁྱིམ་ཆེན་དུ་བག་མར་བསུས་པ་ཡིན་པས་བསམ་གཞིག་ལས་
བརྒལ་བའི་སྤྲོ་སྟོན་གྱི་བྲོ་གར་བྱེད་པ་དང་། བརྗོད་ཡུལ་ལས་འདས་པའི་
བསྟོད་བསྔགས་ཀྱི་མེ་ཏོག་མཆོད་པའི་ཡུལ་དམ་པར་གྱུར་ཏོ།།
ཁ་ཅིག་གིས། བོད་རིགས་རང་ཉིད་ཀྱི་རྩོམ་སྲོལ་དང་རྩོམ་ཡིག་འབྲི་
སྟངས་ནི་རྒྱལ་མཚན་གྱི་ཏོག་ཏུ་བཀོད་དེ། མི་རིགས་གཞན་གྱི་རྩོམ་སྟངས་ནི་
མི་གཙང་བཤང་གཅིའི་ཁྲོད་དུ་འདོར་བཞིན་ཡོད་པ་ནི། ཆེས་མི་འོས་ཤིང་།
དམ་པའི་ལྷ་ཆོས་དང་འཇིག་རྟེན་མི་ཆོས་གང་དུའང་མི་མཐུན་པའི་ཕྱོགས་ལྷུང་



372
༄༅མུ་འཇོམས་སྒྲོན་མེའི་དཔེ་ཚོགས། བོད་མིའི་ཚེ་སྲོག་གླེང་བའི་ལྷག་བསམ།
དྲི་མ་ཅན་གྱི་འདོད་ཚུལ་འབའ་ཞིག་ཏུ་སེམས་ཏེ། མི་རིགས་རང་ཉིད་ཀྱི་རིག་
པའི་གཞུང་ལུགས་རྒྱ་ཇེ་ཆེ་དང་། སྤུས་ཇེ་ལེགས། སྣ་ཇེ་མང་དུ་གཏོང་ཆེད་
ཕྱི་གླིང་བ་སོགས་མི་རིགས་གཞན་གྱི་རིག་པའི་གཞུང་ལུགས་ཀྱི་ལེགས་ཆ་སྡུད་
ལེན་བྱེད་པ་དང་། མི་རིགས་གཞན་གྱི་རྩོམ་སྟངས་བཟང་པོར་སློབ་སྦྱོང་བྱས་
ནས་རང་རིགས་ཀྱི་རྩོམ་རིག་དར་སྤེལ་བྱེད་པ་སོགས་ནི་ཕན་ངེས་ཀྱི་འབྲས་བུ་
བཟང་པོ་བསྐྲུན་པའི་བྱེད་ཕྱོགས་དང་། གངས་ཅན་བོད་ཀྱི་ཕ་མེས་ཡང་མེས་
ཀྱི་རིང་ནས་དར་བའི་ལུགས་སྲོལ་བཟང་པོ་ཞིག་ཡིན་པ་མ་ཟད། ཏང་གི་སྲིད་
ཇུས་ཀྱི་བྱེད་ཕྱོགས་དང་ཐབས་ཕྱོགས་བཟང་པོ་ཞིག་ཀྱང་ཡིན་ནོ།།
ཁྱོད་ཀྱི་འདོད་ཚུལ་ལྟར་ན། པུར་རྒྱལ་བོད་ཀྱི་རིག་གནས་བཅུ་ཕྲག་གི་
ཡ་གྱལ་སྒྲ་རིག་པའི་ཁོངས་གཏོགས་སྙན་ངག་མེ་ལོང་དང་། སྤྲིན་གྱི་ཕོ་ཉ་
སོགས་ཀྱང་རྒྱ་གར་མཁས་པའི་བློ་གྲོས་ཀྱི་རྩལ་ལས་ཐོན་པའི་མི་རིགས་གཞན་
གྱི་རྩོམ་སྟངས་ཡིན་པས་འདོར་དགོས་པར་མ་ཟད་བོད་ཀྱི་རིག་གནས་བཅུ་ཕྲག་
ཕལ་མོ་ཆེ་མི་རིགས་གཞན་གྱི་བློ་རྩལ་ལས་ཐོན་པ་ཤ་སྟག་ཡིན་པས་འདོར་བྱ་
ལས་མ་འདས་པར་སྣང་བས་མི་འཐད་དོ།།
མཇུག་ཏུ་བློ་མཐུན་རྩོམ་སྒྲིག་པ་རྣམས་ཀྱི་སྙན་དབང་གསེར་གྱི་དྲ་མིག་
ལ་འབུལ་རྒྱུ་ནི། དུས་དེབ་སྟེང་དུ་ས་ཆ་རེ་རེའི་ཁ་སྐད་ཀྱི་རྩོམ་རིག་བཀོད་ན་
བོད་རིགས་ཡོངས་ཀྱིས་གོ་མི་ཐུབ་པས་བོད་སྤྱིས་གོ་ཐུབ་པའི་ཡིག་སྐད་བེད་
སྤྱོད་བྱ་རྒྱུ་དང་། བརྡ་སྤྲོད་ཀྱི་འགྲོས་དང་མཐུན་པ་གལ་ཆེའོ། དུས་དེབ་ཀྱི་
མདུན་ཤོག་གི་རི་མོའི་རིགས་ལ་བོད་ཀྱི་སྒྱུ་རྩལ་ལས་གྲུབ་པའི་མཛེས་རིག་ཁྱད་
འཕགས་སོགས་དང་། ཕྱི་ནང་གི་མཁས་པ་སོ་སོའི་འདྲ་པར་སོགས་སྣང་
བརྙན་མིག་གི་བདུད་རྩི་ལྟ་བུ་བསྐྲུན་རྒྱུ་སོགས་དགེ་མཚན་ལ་དགེ་མཚན་དང་



༄༅ལྷོ་ཁའི་རྩོམ་རིག་སྒྱུ་རྩལ་བཀླགས་རྗེས་ཀྱི་འཆར་སྣང་ཚིག་གི་མེ་ཏོག།
373
སྒྱུ་རྩལ་ལ་སྒྱུ་རྩལ་སྣོན་རྒྱུ་བློ་མཐུན་རྩོམ་སྒྲིག་པ་རྣམས་ཀྱིས་ཅིས་ཀྱང་དགོངས་
བཞེས་ལག་ལེན་ཡོད་པ་མཁྱེན་མཁྱེན།



374
作者简介
本书的作者是一位博学多识、德高望重的年轻师
父,他要我为其论文等作品写个序言,我觉得他治学严
谨,讲经说法,诲人不倦,擅长写作,发表的优美诗词
和有独特见解的各种论文共上 200多篇。好多寺院的僧
众和广大藏族学者都知道他,钦佩他,但更多的不懂藏
文的广大学者却不了解他。因此,我就他的生平及业绩
用汉文作个介绍,也许更有意义。
金巴达杰师父,于1963年出生于青海省黄南藏族
自治州同仁县瓜什多乡吾里七村一牧民家中。其父名
菩化杰,母名徑却,家境富裕,全家信佛,乐善好施。
他的俗名叫夏沃松太。
法师善根具,小学毕业后,在家乡放牧。十九岁
时,发心离俗,到名僧辈出的佛教圣地化隆支扎寺,由
六世夏玛尔活佛的经师朋措达杰法师为阿阇黎披剃出家,
法名金巴达杰,笔名:孟降灼美、逆绝热治。
法师出家后,投拜朋措达杰法师,叶西坚措格西等
众多名师,研习显、密各种仪轨,大小十、五部大
论、地道论及其他各派论著。多次从叶西坚措、拉毛雍
增等大德处聆受了灌顶、秘法。师父于1993年在三百
多僧众的场合,通过为期六天的答辩,获得格西学位。



375
此后,多次到塔尔寺、夏琼寺、拉卜楞寺等佛教圣地访
问切磋,求教于声誉卓著的莫尔盖·桑木旦法师、才日
夏草活佛等大德座下,对龙树菩萨的《中观六论》和月
称论师的《入中论》有深刻的研究成果。1992年,法师
被推选为支扎寺格贵(铁棒喇嘛),在其严格管教下,
全寺僧众学修大进。2001年法师获得嘎然巴格西学位。
金巴达杰师父不仅精通独特的内明,对于外四共明
也有深厚的造诣。他治学严谨,海人不倦,教学得法,
学徒遍及三十多个寺院。受他教诲的学徒,内心里钦佩
他,尊称他为“除暗明灯”、“五明
导师”。西北民族大
学、青海民族学院等大专院校的师生也常就大五明、小
五明等的疑难问题向他请教。总之,拜他为师的僧俗学
迄今已有一千余人次,遍及青海、甘肃、四川、西藏
各地。
法师善于写作,常在《青海教育》、《章恰尔》、《西
北民族大学学报》等刊物上发表作品,甚受读者欢迎,
他出版有《常用历算明镜》、《论文选集》、《诗词选集》,
并将出版《因明》、《内明》等专著。
西北民族大学教授;马进武(SAASSSS)
2003年10月15日



རྩོམ་སྒྲིག་འ གན་འཁུར་པ། རྟ་མགྲིན་རྡོ་རྗེ།
༼ {E # 4; f4 དྡྷོ ཙྩ
དེབ་གཞིའི་བཟོ་བཀོད་པ། རིག་བཙུན་སྐལ་བཟང་དགེ་ལེགས།
装帧设计: 仁尊嘎桑格列
མཚན་བྱང་འབྲི་མཁན། བསམ་གཏན་རྒྱ་མཚོ།
封面 题字: * # in #
མུན་འཇོམས་སྒྲོན་མེའི་དཔེ་ཚོགས། གླེགས་བམ་གསུམ་པ།
༄༅།།བོད་མིའི་ཚེ་སྲོག་གླེང་བའི་ལྷག་བསམ།།
རྩོམ་སྒྲིག་པ།
ཙོང་ཁའི་གཟི་འོད་རྩོམ་སྒྲིག་ཁང་།
པར་ཞུས་མཁན་ གཅན་བློ་བཟང་རྒྱ་མཚོ། འཁྱམས་རུའི་བཟོད་པ་རྒྱ་མཚོ།
དཔེ་སྐྲུན་མཁན།
མི་རིགས་དཔེ་སྐྲུན་ཁང་
འགྲེམས་སྤེལ་མཁན། མི་རིགས་དཔེ་སྐྲུན་ཁང་གི་བོད་ཡིག་རྩོམ་སྒྲིག་ཁང་།
གནས་ཡུལ་
པེ་ཅིན་ཧོ་ཕིང་ལི་བྱང་ལམ་ཨང་14པ།
སྦྲག་ཨང་།
100013
ཁ་པར་ཨང་གྲངས། 010-64234411-6509
བརྒྱུད་འཚོང་མཁན། རྒྱལ་ཡོངས་ས་གནས་སོ་སོའི་ཞིན་ཧྭ་དཔེ་ཚོང་ཁང་།
པར་བསྒྲིགས་མཁན། བློ་བཟང་དགེ་འདུན། བློ་བཟང་དཔལ་ལྡན།
པར་འདེབས་མཁན།
དབྱི་ཧུའེ་པར་འདོབས
དོབས་ཚད་ཡོད་ཀུང་སི།
དེབ་ཚད།
850mmx1168mm 1/32
པར་ཤོག
12.4375
པར་གཞིའི་སྒྲིག་ཐེངས། 2004ལོའི་ཟླ་10པར་པར་གཞི་དང་པོ་བསྒྲིགས།
པར་ཐེངས། 2004ལོའི་ཟླ་10པར་པེ་ཅིན་དུ་པར་ཐེངས་དང་པོ་བརྒྱབ།
པར་གྲུངས།
0001-1600
རིན་གོང་།
སྒོར་19. 80



图书在版编目(CIP)数据
命脉流长/金巴达杰著,-北京:民族出版社,
2004.10
(孟降美丛书;3)
ISBN 7-105-06637-7
1.命…II.金…文学作品综合集-中国
当代藏语 N. 1217.2
中国版本图书馆 CIP数据核字(2004)第112565 号
命脉流长(MING MAI LIU CHANG)
校对者
出版发行
编出地邮排印经开网印版印定
者者行址编版装址张数次次价
宗喀之光编辑部
坚·洛桑加措柔·巴奖措
民族出版社
北京市和平里北街14号
100013
罗桑更登 洛桑华日
艺辉印刷有限公司
各地新华书店
850mm x 1168mm 1/32
www.e56.com.cn
12.4375
0001-1600 册
2004年10月第1版
2004年10月北京第1次印刷
19.80 元
该书如有印装质量问题,请与
本社发行部联系退换
(藏文室电话:010-64234411-6509)



གི་གས་བམ་དང་པོ།
གན་ན་ཡན་གཟི་འདི་འབྲི་བའང་བའཛིན་
གཞན་ཕན་གཟི་འོད་འཕྲོ་བའི་ཞབས་རྗེས།
རྒྱལ་ཝཙན་གླུ་རུ་བས་པའི་རོལོ་མི་
*ས་ན། མིའི་རྒྱུན་ལས།
རྒྱལ་ཁམས་གླུ་རུ་བྱས་པའི་རོལ་མོ།
མི་རིགས་དཔེ་སྐྲུན་ཁང་
གན ས ས ཀྱི ། ། ། ༤:༣༡ །
བོད་མིའི་ཚེ་སྲོག་གྱི་བའི་
བུ་ཚའ་བ། ཕུག་བ་ཉའ་ཤད་ནསབ།
བོད་མིའི་ཚེ་སྲོག་གླེང་བའི་ལྷག་བསམ།
དང་བདེན་ནི་འདི་
དྲང་བདེན་ཞི་བདེ་འབོད་པའི་ལེགས་སྐྱེས།
མི་རིགས་དཔེ་སྐྲུན་ཁང་
རྩི་རིནཙནཱཝཾསྐྲུན་ཁང་།
མི་རིགས་དཔེ་སྐྲུན་ཁང་
